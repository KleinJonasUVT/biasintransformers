WR-P-E-F-0000000001.dcoi
HOOP - Help Ons Overwinteren in Pakistan Media en NGO's bundelen krachten voor slachtoffers aardbeving in grote Vlaamse solidariteitsactie Onder de hoofding ' HOOP ' ( Help Ons Overwinteren in Pakistan ) zetten de Vlaamse media samen met Rode Kruis Vlaanderen en Artsen Zonder Grenzen een gemeenschappelijke solidariteitsactie op voor de slachtoffers van de aardbeving in Pakistan . " Elke bijdrage van de Vlamingen , hoe klein ook , betekent een sprankeltje hoop voor de slachtoffers van de aardbeving . Samen willen we zo veel mogelijk hoop brengen in Pakistan , " zegt Vlaams minister van Ontwikkelingssamenwerking Geert Bourgeois . Vanaf vandaag stelt de Vlaamse Infolijn haar gratis nummer 0800 30 20 1 ter beschikking voor financiële bijdragen en meer informatie over allerhande solidariteitsacties . Op 21 december verzorgen VTM en VRT een gemeenschappelijke HOOP-televisieavond . De Vlaamse Infolijn is elke werkdag bereikbaar van 9 tot 19 uur . De betrokken NGO's waren van het eerste uur actief in het door de aardbeving getroffen gebied om noodhulpacties op te starten . Maar met de winter voor de deur en de eerste vriesdoden , luiden ze samen met minister Bourgeois de alarmbel . " Zonder bijkomende middelen vallen hier nog duizenden doden , " klinkt het . " Tot 400.000 personen in de bergachtige regio zijn weldra onbereikbaar voor de hulpverlening . " Samen met Rode Kruis Vlaanderen lanceerde minister Bourgeois eerder een oproep voor een grootscheepse Vlaamse solidariteitsactie . VRT en VTM reageerden enthousiast en zegden meteen hun medewerking toe , ook met andere Vlaamse media wordt samengewerkt . Artsen Zonder Grenzen , samen met Rode Kruis de belangrijkste speler in het Pakistaanse noodgebied , schakelt zich eveneens in de campagne in . Daarnaast zegde de Noord-Zuid-koepel 11.11.11 haar steun toe en informeert haar netwerk van vrijwilligers over de campagne . Minister Bourgeois , net terug van een bezoek aan het getroffen gebied , is bijzonder opgetogen over deze unieke samenwerking : " Samen kunnen we meer , en méér is duidelijk nodig , dat heb ik in Pakistan met mijn eigen ogen kunnen vaststellen . Ik hoop op een heel succesvolle actie om de slachtoffers van de aardbeving maximaal te kunnen helpen . " De NGO's blijven hun eigen accenten leggen in hun acties voor fondsenwerving en bij hun hulpoperaties ter plaatse . NGO's zaten niet stil De solidariteitsactie die hiermee op gang komt , moet de hulpoperaties in het getroffen gebied extra stuwkracht geven . Minister Bourgeois maakte op 8 oktober , de dag van de aardbeving , onmiddellijk 150.000 euro Vlaamse noodhulp vrij en verdubbelde twee weken later dit bedrag . Ook het Rode Kruis en Artsen zonder Grenzen zaten niet stil . Het Rode Kruis bereikte tot op vandaag 300.000 slachtoffers , maar wil in totaal 570.000 mensen helpen . De organisatie verleent noodhulp , medische hulp , psychologische opvang en water- en sanitaire voorzieningen en spoort vermisten op . Meer dan 460 Rode-Kruis- en Rode-Halve-Maanmedewerkers plus 160 buitenlandse medewerkers van het Internationale Rode Kruis zijn momenteel actief in Pakistan . 100 noodhulpvluchten en 850 vrachtwagenladingen met hulpgoederen , medische bevoorrading en uitrusting voor noodhulpcommunicatie bereikten de getroffen regio . 18.571 tenten , 133.588 dekens , 20.731 zeildoeken en 4264 jerrycans werden verdeeld in de landelijke gebieden rond Balakot , Garhi Habibullab en Batagram . 0ok Artsen Zonder Grenzen startte reeds de eerste uren na de aardbeving noodhulpacties . Sindsdien zijn honderden tonnen medisch en logistiek materiaal naar de regio gestuurd . Mobiele teams blijven op zoek gaan naar overlevenden in geïsoleerde bergdorpen . Vandaag werken 120 internationale medewerkers van AZG samen met 350 Pakistaanse collega's op 12 verschillende locaties . In gezondheidsposten en veldziekenhuizen verzorgen ze dagelijks meer dan 1000 medische consultaties . Ze voeren er operaties uit , geven psychosociale steun , installeren sanitair , zorgen voor toevoer van water en verdelen bouwmateriaal , tenten en dekens . Zo werden reeds 11.000 bouwkits , 1.200 tenten , 10.000 matrassen en 130.000 dekens verdeeld door AZG . De boodschap van de respectieve NGO's is duidelijk . De financiële reserves zijn op en bijkomende hulp is levensnoodzakelijk . Daarom roepen ze de Vlamingen samen op om de actie te ondersteunen . De terugkeer van minister Bourgeois en een Vlaamse persdelegatie uit Pakistan betekent meteen de werkelijke start van de Hoop-actie . Met recent beeldmateriaal en berichtgeving kan de Vlaming maximaal geconfronteerd worden met de alarmerende situatie in Pakistan en de dringende nood aan extra Vlaamse solidariteit .

WR-P-E-F-0000000002.dcoi
Nieuwe wooncode geeft lokale besturen meer armslag in woonbeleid De Vlaamse Regering heeft vandaag op voorstel van minister van Wonen Marino KEULEN het voorontwerp van decreet dat de Wooncode wijzigt , principieel goedgekeurd . Het ontwerp bevat verschillende belangrijke vernieuwingen , zoals de mogelijkheid om meer maatwerk te maken van het lokaal woonbeleid . Het kan nu voor advies worden overgemaakt aan de Raad van State . Na de goedkeuring van het ontwerp van decreet in het Vlaams Parlement , zal minister Keulen in een nieuw sociaal huurbesluit de voorwaarden regelen waaraan de huurders moeten voldoen om in aanmerking te komen voor een sociale woning en op welke wijze de woningen worden toegewezen . De aanpassingen van de wooncode en het sociaal huurbesluit vormen een uitvoering van belangrijke bepalingen uit het regeerakkoord en ook de sociale huisvestingsmaatschappijen waren er vragende partij voor . Grotere betrokkenheid van het lokaal bestuur De nieuwe wooncode en het nieuwe sociale huurbesluit bevatten samen het gemeenschappelijke kader voor alle sociale huurwoningen in het Vlaams gewest , zowel die van de sociale huisvestingsmaatschappijen als die van de andere initiatiefnemers . Dit kader zal voldoende ruimte laten om rekening te houden met de lokale situatie . Lokale besturen kunnen klemtonen leggen naar het doelpubliek of de verspreiding en inplanting van sociale woningen in de gemeente . De toewijzing gebeurt wel nog via de sociale huisvestingsmaatschappijen , die gecontroleerd worden door de Vlaamse Regering . De plaatselijke politici kunnen dus zelf geen woningen toewijzen . Ze kunnen wel in het toewijzingsreglement lokale klemtonen leggen . Het algemene kader voor de toewijzing wordt vastgelegd door de Vlaamse overheid . Taalbereidheid De nieuwe wooncode zal volgens minister Keulen beter tegemoet komen aan de grote streefdoelen van het Vlaamse woonbeleid : een optimale leefbaarheid van de wijken , het bevorderen van de integratie van de bewoners in de samenleving en het bevorderen van de woonkwaliteit voor iedereen . Met dat streefdoel van een betere leefbaarheid voor ogen , worden Nederlandsonkundige nieuwe huurders verplicht om Nederlands te leren . Minister Keulen noemt het gevraagde engagement om de taal te leren , evident . De kennis van het Nederlands in Vlaanderen maakt mensen mondiger , vereenvoudigt de communicatie , stimuleert en ondersteunt de betrokkenheid bij de buren en de omgeving en verhoogt de veiligheid in de wooncomplexen en wijken . De invoering van dit criterium gebeurt ook op vraag van de huisvestingsmaatschappijen . Zij dienen in de huidige situatie in bepaalde gevallen te communiceren via de kinderen van de huurders , omdat de ouders het Nederlands niet begrijpen noch spreken . Het is dus niet de bedoeling om met deze voorwaarde mensen uit te sluiten of het aantal kandidaten voor sociale woningen te verminderen . De verplichting geldt voor iedereen . Een diploma dat afgeleverd is door een instelling waarvan het Nederlands de voertaal is , geldt als bewijs van taalkennis en ontslaat de betrokkene van verdere taalverplichtingen . Wie dat diploma niet kan voorleggen , wordt bij de inschrijving uitgenodigd om Nederlands te leren en dient een gesprek en een covaar-test af te leggen in een Huis van het Nederlands . Afhankelijk van de resultaten hiervan dienen deze kandidaten zich te engageren een cursus Nederlandse taalles te volgen op maat . Dit impliceert dat zowel een Chinees , een Deen of een Waal die zich aanmeldt voor een sociale huurwoning , naar een Huis van het Nederlands moet . In dit criterium van taalbereidheid ziet Keulen ook een belangrijk instrument tegen de verfransing in de sociale huisvesting in de Vlaamse rand . De ultieme consequentie voor wie de voorwaarde van taalbereidheid niet naleeft , is de verbreking van het huurcontract . Proefperiode De wooncode voert verder een proefperiode in voor nieuwe huurders van 2 jaar . Die proefperiode dient om na te gaan of een huurder zich aan zijn verplichtingen houdt , zoals stipt de huur betalen , geen overlast berokkenen , de woning als een goed huisvader of - moeder onderhouden , geen domiciliefraude plegen , etc. Hij of zij kan hierbij worden begeleid indien nodig . Domiciliefraude Domiciliefraude doet zich voor wanneer mensen blijken in te wonen bij sociale huurders , die een inkomen hebben dat niet wordt meegerekend bij het bepalen van de huurprijs . Om deze fraude beter te beteugelen , voert de wooncode in dat inspecteurs van de Vlaamse woonadministratie kunnen optreden als officier van gerechtelijke politie . Zij kunnen dan een proces-verbaal opmaken . Ook deze bepaling wordt ingevoerd op vraag van de sociale huisvestingsmaatschappijen .

WR-P-E-F-0000000003.dcoi
Meer teeltleiders voor land- en tuinbouwscholen Het aantal zogenaamde ' teeltleiders ' in Vlaamse land- en tuinbouwscholen stijgt vanaf 1 januari 2006 van 86 naar 95 voltijdse eenheden . Teeltleiders staan in voor de verzorging en het onderhoud van de veestapel en de gewassen . Momenteel moesten scholen vaak een beroep doen op vrijwilligheid om de permanentie in weekends en vakantieperiodes te garanderen . De uitbreiding is vandaag goedgekeurd door de Vlaamse Regering op voorstel van minister van Onderwijs Frank VANDENBROUCKE . Met de beslissing is een meerkost van 300.000 euro gemoeid . In het secundair onderwijs zijn er 31 land- en tuinbouwscholen , met ongeveer 5400 leerlingen . De meeste van deze scholen hebben , zoals een echt bedrijf , eigen vee en gewassen . Voor de verzorging en het onderhoud beschikken ze over extra leraren , de zogenaamde ' teeltleiders ' . Door de huidige regelgeving is het aantal teeltleiders dat per school jaarlijks wordt toegekend soms ontoereikend . Scholen moeten hierdoor een beroep doen op vrijwilligheid van personeel én leerlingen . Minister Vandenbroucke neemt daarom vanaf 1 januari 2006 volgende maatregelen : - elke land- en tuinbouwschool met een tweede en derde graad zal tenminste over 2 teeltleiders beschikken ; - leerlingen van alle studierichtingen met praktijk uit het studiegebied ' land- en tuinbouw ' komen in aanmerking bij berekening van het aantal betrekkingen ; - als voor een betrekking de norm niet meer wordt gehaald , dan mag deze betrekking toch nog twee schooljaren ingericht worden . De nieuwe normen moeten de scholen meer pedagogisch-didactisch comfort bieden . Ze moeten ook leiden tot een duurzamer personeelskader . Over het besluit wordt binnenkort met de vakorganisaties en inrichtende machten onderhandeld .

WR-P-E-F-0000000004.dcoi
Vermindering planlast scholen : vaste benoeming niet meer aangetekend melden Scholen die een leerkracht vast willen benoemen , moeten dat niet meer aangetekend melden aan het departement Onderwijs . Een elektronische melding volstaat . Dat heeft de Vlaamse Regering vandaag beslist op voorstel van minister van Onderwijs Frank VANDENBROUCKE . Het gaat om 6000 tot 8000 benoemingen per jaar . Deze administratieve vereenvoudiging levert de scholen een besparing van ongeveer 75.000 euro op .

WR-P-E-F-0000000005.dcoi
Lokale besturen beloven in sectorconvenant 250 extra stageplaatsen per jaar Het aantal stageplaatsen bij lokale besturen moet dit en volgend jaar telkens met 5 % stijgen . Dat staat in het sectorconvenant voor de lokale besturen , dat vandaag is goedgekeurd door de Vlaamse Regering . Andere opvallende afspraken zijn de uitbreiding van het aantal werkervaringsplaatsen en extra acties om jongeren uit ( deeltijds ) beroepsonderwijs aan te werven . Minister van Werk Frank VANDENBROUCKE vindt de lokale besturen een cruciale partner voor een slagkrachtig werkgelegenheidsbeleid . De Vlaamse overheid sluit al sinds 2001 convenanten met de sectoren over werkgelegenheid en opleiding . Deze convenanten worden tweejaarlijks hernieuwd . De Vlaamse Regering grijpt de hernieuwing van de convenanten aan om voor het eerst heel meetbare afspraken te maken met de betrokken sectoren . Deze vertalen onder meer de krachtlijnen van het Vlaams Werkgelegenheidsakkoord , dat de Vlaamse Regering en de Vlaamse sociale partners op 20 januari gesloten hebben . Blikvanger in het convenant met de lokale besturen is de afspraak over de stageplaatsen . Het aantal stageplaatsen bij steden en gemeenten , momenteel 5000 , moet in 2005 en in 2006 telkens met 5 % stijgen . Van de 250 stageplaatsen die er per jaar bijkomen moet 10 % naar leefloners gaan , 5 % naar allochtonen en 2,5 % naar personen met een handicap . Minister Vandenbroucke wil dat leerlingen uit het voltijds onderwijs en langdurig werkzoekenden zo makkelijker ervaring op de werkvloer kunnen opdoen , zodat werkgevers meer geïnteresseerd zijn om hen aan te werven . Voor de deeltijds leerplichtigen komen er bij de steden en gemeenten 80 betaalde werkervaringsplaatsen bij . Deze 80 plaatsen passen in het engagement van alle Vlaamse werkgevers om het aantal werkervaringsplaatsen fors uit te breiden . De steden en gemeentes gaan ook acties ondernemen om meer jongeren uit ( deeltijds ) beroepsonderwijs toe te leiden naar jobmogelijkheden in gemeentes en afvalintercommunales . Ze zullen daarom onder meer schoolbezoeken uitvoeren en deelnemen aan de Open Bedrijvendag .

WR-P-E-F-0000000006.dcoi
Concrete toepassing nieuwe methodiek afbakening landbouwgebieden met bevestiging Agrarische en natuurlijke structuur Haspengouw-Voeren In uitvoering van het Ruimtelijk Structuurplan Vlaanderen en op basis van een nieuwe methode die minister VAN MECHELEN in het najaar 2003 aanbracht , worden sinds midden 2004 systematisch afbakeningsprocessen voor de gebieden van de natuurlijke en agrarische structuur opgestart . Met de beslissing van 3 juni 2005 werd deze methodologie verder verfijnd en in de praktijk gebracht voor de pilootregio's Kust-Polders-Westhoek en Haspengauw-Voeren . Zo wordt via een stapsgewijs proces 750.000 ha agrarisch gebied , 150.000 ha natuurgebied , 53.000 ha bosgebieden en 34.000 ha andere groengebieden tegen 2007 ingevuld . In overleg met gemeenten , provincies en belangengroepen wordt voor verschillende buitengebiedregio's een ruimtelijke visie opgesteld die de krachtlijnen voor de opmaak van de concrete afbakeningsplannen vastlegt . Op die manier worden de gebieden van de natuurlijke en agrarische structuur gelijktijdig en gelijkwaardig tegenover elkaar afgewogen . Voor een groot deel van de landbouwgebieden worden de bestaande gewestplannen door niemand in vraag gesteld . De agrarische gebieden op de gewestplannen zijn voor deze gebieden nog steeds actueel en goede planologische vertaling van de gewenste agrarische structuur . Voor deze landbouwgebieden zal de Vlaamse Regering op korte termijn dan ook een beslissing nemen waarmee de afbakeningsdiscussie in deze gebieden afgerond wordt . Binnen die gebieden worden er in principe geen gewestelijke initiatieven meer genomen voor het omzetten van de agrarische bestemming naar natuur- , bos- of andere bestemmingen . Ook gemeentelijke en provinciale planningsinitiatieven in deze gebieden moeten de agrarische bestemmingen maximaal respecteren en zullen systematisch getoetst worden aan de agrarische structuur . In het kader van zijn goedkeuringsbevoegdheid en het administratief toezicht op gemeentelijke en provinciale plannen zal de minister binnen deze agrarische gebieden voldoende terughoudend optreden . Vandaag heeft de Vlaamse Regering een beslissing genomen inzake de gewenste agrarische en natuurlijke structuur Haspengouw - Voeren . " Op die manier bevestigen we binnen deze regio circa 41.000 ha. landbouwgebied en wordt er definitief rechtszekerheid gegeven aan de landbouwsector " besluit minister Van Mechelen .

WR-P-E-F-0000000007.dcoi
GRUP ' Leem in Zuid-Limburg ' voorlopig vastgesteld Bedrijfszekerheid voor Zuid Limburgse leemindustrie gewaarborgd . Op voorstel van Vlaams minister van Ruimtelijke Ordening , Dirk VAN MECHELEN , heeft de Vlaamse Regering vandaag beslist het gewestelijk ruimtelijk uitvoeringsplan ( GRUP ) voor de oppervlaktedelftstoffenzone : Leem in Zuid-Limburg voorlopig vastgesteld . In overleg met de gemeenten Bilzen , Lanaken , Riemst , Hoeselt en Hasselt , de provincie Limburg en de betrokken administraties worden in het GRUP een aantal bijkomende ontginningsgebieden aangeduid als voorafname op het algemene oppervlaktedelfstoffenplan . Dankzij dit GRUP kan de toekomst van de Zuid Limburgse leemindustrie voor het komende decennium gewaarborgd worden . De Zuid Limburgse leemindustrie staat garant voor de productie ongeveer de helft van alle Belgische handvormgevelstenen . Hiermee worden jaarlijks ca 20.000 woningen van gevelsteen voorzien . De steenbakkers hebben hiervoor een jaarlijkse behoefte van ca 475.000 kubieke meter leem . Naast de economische waarborgen voor de leemindustrie legt het GRUP ook de nadruk op landschapherstel en - ontwikkeling na de ontginningsactiviteiten . Er zijn garanties opgenomen dat naargelang de nabestemming een hoogwaardige landbouwactiviteit , natuurontwikkeling of recreatief gebruik kan plaatsvinden . Zo worden de economische en ecologische waarden van de betrokken gebieden aan elkaar gekoppeld en versterkt . Volgens Vlaams minister van Ruimtelijke Ordening Dirk Van Mechelen is dit GRUP een geslaagd voorbeeld van hoe economie en ecologie binnen de ruimtelijke ordening hand in hand kunnen gaan .

WR-P-E-F-0000000008.dcoi
Vlaamse Regering in kort bestek - 2 december 2005 Op voorstel van minister-president Yves LETERME : Op vraag van Romain De Vylder wordt hij - met het oog op vervroegd pensioen - door de Vlaamse Regering ontheven uit zijn functie van landbouwattaché bij de Belgische ambassades in Nederland , Denemarken en Zweden . Op voorstel van vice-minister-president Fientje MOERMAN : In het kader van de economische expansiesteun voor strategische projecten in regionale steungebieden kent de Vlaamse Regering een steun toe van 445.174 euro aan de nv Terca Beerse . De nv maakt deel uit van de Oostenrijkse baksteen- en dakpannenproducent Wienerberger . De Oostenrijkse groep zal in 2005 ongeveer 28 miljoen euro investeren in België waarvan het grootste deel van de investeringen naar de fabriek in Beerse gaat . * * * In het kader van de investeringssteun aan KMO's in regionale steungebieden kent de Vlaamse Regering een subsidie toe van ruim 1,6 miljoen euro aan de nv Euroscoop Genk voor de bouw van een bioscoopcomplex op de site van het mijncomplex te Winterslag . Dit strategisch investeringsproject sluit aan op het masterplan van de stad Genk om de site te herwaarderen via vormen van publiek-private samenwerking . Op voorstel van vice-minister-president Frank VANDENBROUCKE : Op grond van een afspraak tot samenwerking tussen de Open Universiteit Nederland ( OUNL ) , de Vlaamse universiteiten en de Vlaamse minister van Onderwijs en Vorming kunnen Vlaamse studenten zich ook inschrijven voor cursussen van de OUNL . Via een zestal studiecentra Open Hoger Onderwijs , verbonden aan de Vlaamse universiteiten , zullen studenten over de cursussen worden geïnformeerd , krijgen ze begeleiding en advies , worden de inschrijvingen , de tentamens en examens georganiseerd , zoveel mogelijk op dezelfde manier als aan de Nederlandse studiecentra . Er zullen ook verder afspraken worden gemaakt voor het afnemen van geïndividualiseerde geautomatiseerde tentamens , de zogenaamde SYS-tentaminering . Voor de financiering van deze studiecentra in Antwerpen , Brussel , Diepenbeek , Gent , Kortrijk en Leuven , trekt de Vlaamse Regering voor 2005 een bedrag uit van 632.000 euro . * * * De Vlaamse Regering hecht haar goedkeuring aan de vernieuwde beheersovereenkomsten met de Universiteit Antwerpen ( UA ) inzake het Instituut voor Ontwikkelingsbeleid en - beheer ( IOB ) en met de Vrije Universiteit Brussel ( VUB ) inzake het Instituut voor Europese Studies ( IES ) . Dit is een van de voorwaarden voor het toekennen van de jaarlijkse subsidie aan respectievelijk het IOB en het IES . De nieuwe overeenkomsten zijn vormelijk aangepast en verschillende onderdelen werden coherenter en logischer gegroepeerd volgens de drie basisopdrachten van het IOB en het IES : onderwijs , onderzoek en dienstverlening . Verder werden er concretere deadlines en duidelijker indicatoren geformuleerd . Ten slotte werden bepaalde elementen aangepast aan de nieuwe regelgeving inzake hoger onderwijs . * * * De Vlaamse Regering keurt principieel het besluit goed inzake de oprichting en instandhouding van betrekkingen in het ambt van leraar secundair onderwijs , belast met het geven van praktische vakken , die voor de verzorging en het onderhoud van de teelten en de veestapel in het voltijds secundair onderwijs worden ingezet . Het besluit van 26 juni 1991 regelt momenteel de oprichting van betrekkingen van praktijkleraar in de secundaire land- en tuinbouwscholen die belast is met de verzorging en het onderhoud van de teelten en de veestapel . Dit zijn extra betrekkingen bovenop de gewone lerarenomkadering . Deze regelgeving vertoont echter een aantal hiaten . Zo worden niet alle leerlingen van het studiegebied land- en tuinbouw bij de vaststelling van het aantal betrekkingen in aanmerking genomen . Ook het aantal betrekkingen staat niet in verhouding tot de continue verzorging van gewassen en vee . Ten slotte zijn de schommelingen in het leerlingenaantal vaak een bedreiging voor een minimale stabiliteit in het personeelsbestand . Het voorliggend besluit wil deze lacunes opheffen . Het besluit wordt nu voor onderhandelingen voorgelegd aan de betrokken vakbondsorganisaties . * * * De Vlaamse Regering hecht haar principiële goedkeuring aan het besluit inzake de ambtshalve concordantie . Dit betreft een uitvoeringsbesluit van de bij het Onderwijsdecreet XV ingevoegde artikelen 56ter en 74 quater van de decreten van 27 maart 1991 betreffende de rechtspositie van bepaalde personeelsleden van het gemeenschapsonderwijs , van het gesubsidieerd onderwijs en van de gesubsidieerde centra voor leerlingenbegeleiding . Wanneer beslist wordt om een personeelscategorie , een ambt , een vak , een specialiteit of een classificatie van een vak of specialiteit een nieuwe benaming te geven , dan is het noodzakelijk dat de betrokken personeelsleden hun rechten en plichten behouden en geen nadelen ondervinden van de omzetting naar de nieuwe benaming . Het uitvoeringsbesluit regelt de automatische overdracht van een aantal administratieve en geldelijke elementen , die verworven werden bij de oude benaming , naar de nieuwe benaming . Daarnaast brengt het besluit de al bestaande bepalingen inzake ambtshalve concordantie , die momenteel verspreid staan over verscheidene besluiten , samen in een geheel . Het uitvoeringsbesluit wordt nu voor onderhandelingen voorgelegd aan de representatieve vakbondsorganisaties . * * * De Vlaamse Regering keurt het wijzigingsbesluit goed betreffende de mededeling van de vaste benoeming aan het departement Onderwijs . De huidige regelgeving voorziet dat een inrichtende macht elke financierbare of subsidieerbare vaste benoeming in het onderwijs aangetekend aan het departement Onderwijs moet meedelen met een formulier PERS 13 of 14 . In de praktijk gebeurt dit niet altijd binnen de wettelijk voorziene periode . Dit kan verregaande gevolgen hebben voor het betrokken personeelslid , omdat de vaste benoeming dan niet wordt erkend door de overheid en ook niet wordt gefinancierd of gesubsidieerd . Daarnaast worden de formulieren niet steeds volledig of correct ingevuld waardoor de formulieren moeten worden teruggestuurd . Met de ontwikkeling van de elektronische communicatie tussen de school en het departement Onderwijs via Edison , kunnen steeds meer papieren documenten worden afgeschaft of kunnen ze worden vervangen door een elektronische mededeling . Om de planlast verder te verminderen wil de Vlaamse Regering met het wijzigingsbesluit de papierstroom tussen de scholen en inrichtende machten enerzijds en de overheid anderzijds verder afbouwen . Het besluit wordt nu voor onderhandelingen voorgelegd aan de betrokken vakbondsorganisaties en wordt vervolgens voor advies voorgelegd aan de Raad van State . * * * De wedden en weddentoelagen voor onderwijsprestaties geleverd in een bepaald begrotingsjaar worden voor een gedeelte slechts uitbetaald in het daaropvolgend begrotingsjaar . Het gaat om uitgaven die structureel slechts in het volgende begrotingsjaar kunnen worden vereffend omwille van reglementaire bepalingen , de verschuiving tussen schooljaar en begrotingsjaar en de inertie van procedures bij de overgang naar een nieuw begrotingsjaar . Voor de prestaties van 2004 keurt de Vlaamse Regering de verdeling goed van de eerste en tweede schijf van het provisioneel krediet onder organisatieafdeling 39 , programma 10 - provisionele kredieten ( 02 ) , basisallocatie 11.11 van de algemene uitgavenbegroting van de Vlaamse Gemeenschap voor het begrotingsjaar 2005 . * * * In het kader van de sectorconvenant met de lokale besturen ( 1 juni 2005 - 31 mei 2007 ) keurt de Vlaamse Regering voor het eerste werkjaar een subsidie goed van 153.000 euro voor het inschakelen van drie sectorconsulenten . Op voorstel van Vlaams minister Inge VERVOTTE : De Vlaamse Regering keurt het samenwerkingsakkoord goed tussen de federale staat en de gemeenschappen inzake de tenuitvoerlegging van de wet van 24 april 2003 tot hervorming van de adoptie . Het samenwerkingsakkoord bepaalt onder meer dat de gemeenschappen een attest afleveren waaruit blijkt dat kandidaat-adoptanten een passende voorbereiding hebben gevolgd en dat informatie wordt verstrekt aan de oorspronkelijke ouders van het kind . De Vlaamse Regering hecht tevens na advies van de Raad van State , haar definitieve goedkeuring aan het ontwerp van instemmingsdecreet . Het ontwerpdecreet zal nu bij het Vlaams Parlement worden ingediend . * * * De Vlaamse Regering keurt een aantal maatregelen goed in verband met de Vlaamse zorgverzekering . Zo wordt aan de inkomstenzijde de overheidsdotatie jaarlijks verhoogd met 3,6 miljoen euro als demografische component , wordt de dotatie geïndexeerd en worden de ledenbijdragen constant gehouden in de periode 2006 - 2009 . Aan de uitgavenzijde wordt onder meer de carensperiode verlengd met één maand . De wijziging van de betrokken besluiten wordt definitief goedgekeurd alsook de omzendbrief over de personen met het statuut van niet-beroepsactieve buitenlands verzekerde . Op voorstel van Vlaams minister Inge VERVOTTE en van Vlaams minister Marino KEULEN : De Vlaamse Regering wijzigt , na advies van de Raad van State , definitief het besluit van 14 mei 2004 tot organisatie , inrichting en beheer van de begraafplaatsen en crematoria . De wijziging bepaalt dat de burgemeester om ernstige redenen de toestemming kan verlenen tot opgraving gedurende de eerste tien jaar na de begraving . Op voorstel van Vlaams minister Dirk VAN MECHELEN : In het kader van de afbakening van de gebieden van de natuurlijke en agrarische structuur in de regio Haspengouw-Voeren keurt de Vlaamse Regering een besluit goed met een inventarisatie en verwerking van de adviezen van gemeenten , provincies en belangengroepen over het eindvoorstel van gewestelijke ruimtelijke structuur en uitvoeringsprogramma ; met een beslissing voor de te herbevestigen agrarische gebieden en met een operationeel uitvoeringsprogramma . * * * De Vlaamse Regering beslist tot voorlopige vaststelling van het ontwerp van gewestelijk ruimtelijk uitvoeringsplan ' Gebieden voor de winning van oppervlaktedelfstoffen . Oppervlaktedelfstoffenzone : Leem in Zuid-Limburg ' en het bijgevoegde onteigeningsplan . Het gebied ' Lafelt-Zuidoosten ' wordt in het verordend grafisch plan als " fase 2" aangeduid . De Vlaamse Regering installeert voor het ontginningsgebied tussen Kesselt en Lafelt ook een opvolgingscommissie met vertegenwoordigers van steenbakkerijen en landbouw , om de quota , afgraving en afwerking van de ontgonnen gronden op te volgen . * * * 27 . De Vlaamse Regering hecht haar goedkeuring aan de voorgestelde amendementen en replieken op de bemerkingen van het Rekenhof inzake de middelen- en uitgavenbegroting en het programmadecreet wat betreft de begroting 2006 . Op voorstel van Vlaams minister Bert ANCIAUX : De Vlaamse Regering keurt de uitbetaling goed van het voorschot op de subsidie van 2005 ( 4e kwartaal ) aan bepaalde initiatieven die personeelsleden tewerkstellen in een gewezen DAC-statuut binnen het beleidsdomein Cultuur , Jeugd en Sport , beleidsveld sociaal-cultureel werk voor volwassenen . * * * De Vlaamse Regering beslist tot uitbetaling van het voorschot op de subsidie van 2005 ( 4e kwartaal ) aan bepaalde initiatieven die personeelsleden tewerkstellen in een gewezen DAC-statuut binnen de sectoren Jeugd en Sport . Op voorstel van Vlaams minister Geert BOURGEOIS : De Vlaamse Regering kent een bijkomende subsidie toe aan het Department of Housing of KwaZulu Natal in Zuid-Afrika voor het project " Implementation of a housing component within a municipal structure and provide housing consumer education at municipalities " . Door een vergissing werd er in 2004 509.179 euro toegekend , maar het maximale bedrag is 590.179 euro . Het verschil van 81.000 euro wordt nu vastgelegd op de begroting van 2005 . * * * Op 8 december 2000 kende de Vlaamse Regering een subsidie toe aan het Limpopo Department of Health and Social Development ( Zuid-Afrika ) als tegemoetkoming in de oprichting van een rehabilitatiecentrum ( CBR ) voor personen met een handicap en aan de vzw Feniks-Unite voor de uitbouw van een ondersteuningssysteem voor volwassenen met een verstandelijke handicap . De concrete uitvoering van het CBR-project heeft heel wat vertraging opgelopen waardoor alleen nog maar de eerste schijf van het subsidiebedrag is gebruikt . Een herschrijving van het budget is nodig . De derde schijf van de subsidie aan de vzw Feniks-Unite werd ook nog niet uitbetaald . De Vlaamse Regering keurt nu de wijziging van de twee subsidiebesluiten van 8 december 2000 goed , waardoor de beide projecten toch nog volledig kunnen uitgewerkt worden . * * * Naar aanleiding van de bestuurlijke reorganisatie Beter Bestuurlijk Beleid ( BBB ) geeft de Vlaamse Regering de opdracht aan de transitieverantwoordelijken en leidend ambtenaren - eens zij hun mandaat hebben opgenomen - om de nodige maatregelen te nemen voor de overdracht van goederen ( roerend en onroerend ) , rechten en verplichtingen . De omzendbrief terzake wordt eveneens goedgekeurd . * * * Er worden door verschillende overheidsinstellingen en - niveaus inititatieven genomen met het oog op het invoeren van een nieuwe geïntegreerde manier van dienstverlening waarbij maximaal gebruik wordt gemaakt van ICT . Om de diensten transparanter te maken voor de burgers en ondernemingen moeten al deze initiatieven op elkaar worden afgestemd . Daarom keurt de Vlaamse Regering het samenwerkingakkoord goed tussen de federale staat , de verschillende gewesten en gemeenschappen over de principes voor een geïntegreerd e-government en de bouw , het gebruik en beheer van ontwikkeling en diensten van een geïntegreerd e-government . * * * De Vlaamse Regering beslist , gezien de nieuwe wendingen in het dossier , de opgestarte valorisatieprocedure van het Graaf de Ferraris-gebouw in het kader van de begrotingsdoelstelling 2005 stop te zetten . Tegelijk beslist zij de valorisatieprocedure op te starten van een aantal kleinere administratieve gebouwen in Brugge , Gent en Sint-Niklaas . Op voorstel van Vlaams minister Kris PEETERS : Na advies van de Raad van State keurt de Vlaamse Regering het besluit over het energieprestatiecertificaat definitief goed . Dit wijzigt het besluit over de eisen op het vlak van de energieprestaties en het binnenklimaat van gebouwen . Het energieprestatiecertificaat informeert over de energetische kwaliteit van een gebouw en over kosteneffectieve maatregelen voor het verbeteren van de energieprestatie van dat gebouw . * * * De Vlaamse Regering keurt de overeenkomst goed over de werking van het Vlaams Bezoekerscentrum De Watersnip in Koersel-Beringen voor de periode 2005 - 2008 voor een maximaal bedrag van ruim 212.741 euro . De overeenkomst wordt afgesloten met Natuurpunt beheer vzw . * * * De Vlaamse Regering keurt na het advies van de Raad van State definitief het model van aangifte goed voor de vestiging en de invordering van de Grootschalig Referentiebestand-heffingen ( GRB ) . Het GRB voor Vlaanderen behelst een databanksysteem waarin grootschalige referentiegegevens over het grondgebied van het Vlaamse Gewest worden opgenomen , bijgehouden en toegankelijk gemaakt . De financiering wordt voor de helft gedragen door het Vlaamse Gewest . De andere helft wordt gedragen door de nutssector via een heffingsregeling . * * * De Vlaamse Regering beslist aan de nv De Scheepvaart 25 hectare industriegrond over te dragen bij wijze van kapitaalsverhoging . De nv De Scheepvaart wil op dat terrein een logistiek centrum uitbouwen , waarin vanuit een multimodale invalshoek een koppeling wordt gemaakt van watergebonden met weggebonden activiteiten . Op voorstel van Vlaams minister Marino KEULEN : De Vlaamse Regering keurt het voorontwerp van decreet principieel goed dat de Vlaamse Wooncode wijzigt . Hiermee wordt een nieuwe sociale huurregeling uitgewerkt . Enkele krachtlijnen van het decreet zijn : meer betrokkenheid van de gemeente bij het toewijzingsbeleid , uitbreiding van het toepassingsgebied van titel VII naar alle woningen die een erkend sociaal verhuurkantoor verhuurt , het nastreven van een optimale leefbaarheid van de wijken en explicitering van de verplichtingen van de verhuurder en de huurder . Een van de verplichtingen van de huurder is de bereidheid tonen om het Nederlands aan te leren . Het voorontwerp van decreet gaat nog voor advies naar de Raad van State . De Vlaamse Regering hecht haar goedkeuring aan de nieuwe regeling inzake het beheer van de liquiditeitsrekening van de Sociale Huisvestingsmaatschappijen ( SHM ) door de Vlaamse Huisvestingsmaatschappij . De vorige regeling dateerde van 1993 en was aan een actualisering toe . Uitgangspunt van de nieuwe regeling is dat er moet gestreefd worden naar een evenwicht tussen de aanwending van de eigen middelen door de SHM's voor investeringsdoeleinden en de zorg om het financieel evenwicht van de sector .

WR-P-E-F-0000000009.dcoi
Vlaams beleidsplan Emancipatiezaken 2005 - 2010 Vandaag werd het beleidsplan Emancipatiezaken 2005 - 2010 van de nieuwe opdrachthouder Emancipatiezaken Ingrid Pelssers , voorgelegd aan de Vlaamse Regering . Het heeft als titel ' Diversiteit werkt ' en wil van de Vlaamse overheid een referentiepunt maken in het aantrekken van meer kansengroepen bij de Vlaamse overheid als werkgever . Op die manier zal ze een voorbeeldfunctie vervullen tegenover alle organisaties in Vlaanderen op het vlak van een duurzaam en geïntegreerd gelijkekansen- en diversiteitsbeleid . Het plan stelt zich tot doel concrete streefcijfers , geen quota , per kansengroep te verankeren in de beheersovereenkomsten en het realiseren van een cultuuromslag op de werkvloer . Andere opvallende klemtonen in het nieuwe plan zijn : - Verankering van het plan in het wervings- en selectiebeleid , in het competentiemanagement en in de beheersovereenkomsten , bijvoorbeeld via streefcijfers . - Monitoring van de personeelsevolutie van medewerkers met een handicap en medewerkers van allochtone afkomst . - Networking via dialoogdagen , lunchgesprekken en andere bijeenkomsten om een cultuurverandering te stimuleren . - Specifieke benadering van elke kansengroep . - Betrekken van personeelsleden die niet tot de kansengroepen behoren . - Sensibiliseringscampagnes waar nodig . Bij personen van allochtone afkomst zal vooral op de instroom worden ingezet : doorlichting van het wervingsbeleid , begeleiding van de personeelsdiensten bij het aantrekken van personen van allochtone afkomst voor vacatures enzovoort . Bij kortgeschoolden en ervaren werknemers is een aanpassing van het hele loopbaanbeleid de belangrijkste opdracht . Projecten zoals opleidingsplannen op maat zullen worden besproken in het kader van het sectorale overleg . Voor personen met een handicap zal vooral worden gewerkt aan structurele aanpassingen als rendementondersteuning , subsidies , voorbehouden betrekkingen voor mensen met een zware handicap , aanpassingen van selectietesten ... Ook een open houding bij collega's blijft belangrijk . Op het vlak van het genderbeleid is vooral een cultuurverandering nodig . Streefcijfer van 33 % vrouwen op managementniveau , keuze voor de vrouwelijke kandidaat bij gelijke kwalificatie , netwerkbijeenkomsten voor vrouwen en ook mannen met managementambitie , ... Bij de Vlaamse overheid als werkgever komen nu nog niet voldoende kansengroepen aan bod . In het personeelsbestand van de Vlaamse overheid telde men op 31 december 2004 10 % vrouwen in het topmanagement ; 1,2 % personen met een handicap ; en 0,4 % personen met een niet-Belgische nationaliteit . ( De definitie van ' allochtoon ' zoals de Vlaamse overheid die toepast , valt niet helemaal samen met het criterium nationaliteit , maar er zijn op dit ogenbik enkel cijfers op basis van nationaliteit beschikbaar ) . Om meer kengetallen te hebben met betrekking tot medewerkers van allochtone afkomst en medewerkers met een handicap in de Vlaamse administratie , start Vlaams minister van Bestuurszaken Geert BOURGEOIS op zeer korte termijn met een monitoring systeem . Het nieuwe plan kwam tot stand na consultatie door de nieuwe opdrachthouder Emancipatiezaken van de diverse administraties , kabinetten , zelforganisaties , academici en andere instanties , en belichaamt de beleidsvisie voor de mandaatperiode van de nieuwe opdrachthouder Emancipatiezaken , Ingrid Pelssers . Zij werd op 11 maart 2005 aangesteld .

WR-P-E-F-0000000010.dcoi
Vlaamse solidariteitsactie Tenten voor Pakistan In Oostende maakte Vlaams minister van Ontwikkelingssamenwerking Geert Bourgeois vandaag bekend dat er een extra Vlaamse solidariteitsactie komt voor Pakistan . Nu de barre winterkoude daar toeslaat , hebben de mensen er dringend nood aan een warm onderkomen . Wat willen we doen ? Zo snel mogelijk de nodige wintertenten tot bij de plaatselijke bevolking brengen . We , dat zijn Vlaams minister van Ontwikkelingssamenwerking Geert Bourgeois , die het initiatief genomen heeft voor deze speciale benefietactie , in samenwerking met Vlaamse NGO's en media . Ook andere verenigingen en kanalen allerhande zullen worden ingeschakeld . Eerste doelstelling is zoveel mogelijk middelen inzamelen om onmiddellijk wintertenten te kunnen aankopen voor het getroffen gebied , vandaar de campagnetitel ' Tenten voor Pakistan " . De campagne start al vanaf dit weekend , waarin het netwerk van vrijwilligers van Rode Kruis Vlaanderen allerhande acties op het getouw zetten . Rode Kruis Vlaanderen stelt ook zijn rekeningnummer 000-0000025-25 ter beschikking voor alle giften ten voordele van de campagne . Tegelijkertijd roept minister Bourgeois ook alle andere NGO's op om mee op de trein te springen . Intussen zegden VRT en VTM reeds hun medewerking toe aan de hele campagne . Via spots zal de Vlaming worden oproepen tot solidariteit en giften . Op 21 december zal " Tenten voor Pakistan " uitmonden in een gezamenlijk televisieprogramma . De minister roept andere media op om hierbij aan te sluiten . Onder andere met SBS lopen al contacten . Geert Bourgeois is alleszins verheugd over de mobilisatie : " De aardbeving in Pakistan zorgde voor verschrikkelijk veel slachtoffers . Maar in vergelijking met de Tsunami-ramp , sijpelden de berichten en de beelden maar heel traag en onvolledig tot bij ons door . Nu de eerste sneeuw de toestand daar nog dramatischer maakt , doe ik een beroep op alle media . Samen met Rode Kruis Vlaanderen , dat al acties heeft klaarstaan , hebben we daarom al rond de tafel gezeten " . Pakistan werd op 8 oktober getroffen door een aardbeving met een kracht van 7,6 op de schaal van Richter . Tijdens de eerste 24 uur na de grote schok volgden nog minstens twintig hevige naschokken . De officiële schatting heeft het nu al over 90.000 doden . Meer dan 200.000 huizen werden verwoest en eens zoveel zwaar beschadigd . Bourgeois : " Het is intussen al méér dan vijf voor twaalf . De barre winterkou staat voor de deur en tenten zijn hoognodig . De verzamelde middelen zullen dan ook onmiddellijk worden ingezet voor de aankoop van wintertenten , niet pas op het einde van de inzamelactie zoals dat gebruikelijk is . We moeten nú handelen . December vormt bovendien een goede actieperiode voor deze campagne . Ten eerste zijn er geen andere , klassieke grootscheepse inzamelcampagnes van NGO's aan de gang , de 11.11.11-actie is bijvoorbeeld net afgelopen . Zo verhinderen we dat we geld inzamelen dat anders naar andere NGO-campagnes zou gaan . Daarnaast ben ik er van overtuigd dat de kerstperiode zal appelleren aan het solidariteitsgevoel van de Vlaming . Laat ons niet vergeten dat , terwijl wij ons opmaken voor grote gezellige feesten er in Pakistan mensen zijn die nood lijden . Stort dus aub op 000-0000025-25 . "

WR-P-E-F-0000000011.dcoi
Vlaamse Regering in kort bestek - 25 november 2005 Op voorstel van minister-president Yves LETERME : De Vlaamse Regering wijzigt het besluit over de toekenning van subsidies voor het toepassen van milieuvriendelijke landbouwproductiemethoden en het instandhouden van de genetische diversiteit . De wijziging betreft de samenstelling van de geschillenadviescommissie . De voorzitter en ondervoorzitter zijn respectievelijk jurist en ingenieur . Het zou wenselijker zijn dat de voorzitter en zijn plaatsvervanger beiden juristen zijn . Om die reden voorziet het nieuwe besluit in de mogelijkheid om een plaatsvervangende voorzitter aan te duiden en kan aan de minister worden voorgesteld om een jurist als plaatsvervanger te benoemen . De functie van ondervoorzitter heeft in die omstandigheden geen bestaansreden meer en kan bijgevolg geschrapt worden . * * * In toepassing van een Europese verordening keurt de Vlaamse Regering , na advies van de Raad van State , definitief het besluit goed over de erkenning van voedselkwaliteitsregelingen die aangemeld kunnen worden voor Europese cofinanciering . Het besluit bepaalt dat een vereniging een aanvraag tot erkenning als centrum voor duurzame landbouw kan indienen bij de afdeling Duurzame Landbouw van de Vlaamse overheid . Erkende centra kunnen dan een aanvraag tot erkenning van een voedselkwaliteitsregeling indienen . Op voorstel van minister-president Yves LETERME en van Vlaams minister Dirk VAN MECHELEN : Om de betaling van facturen niet in het gedrang te brengen en met het oog op het vermijden van eventuele verwijlintresten beslist de Vlaamse Regering tot herverdeling van gesplitste ordonnanceringskredieten binnen het departement Leefmilieu en Infrastructuur ( LIN ) . * * * Om de betaling van diverse schuldvorderingen niet in het gedrang te brengen beslist de Vlaamse Regering tot gedeeltelijke verdeling van het provisionele bufferkrediet voor het departement Leefmilieu en Infrastructuur ( LIN ) . Op voorstel van vice-minister-president Fientje MOERMAN : De Vlaamse Regering besliste begin juni vorig jaar tot oprichting van een Competentiepool Flanders ' FOOD vzw , gericht op de voedingsindustrie . Het nieuwe centrum heeft als doel het tastbaar maken van innovatie door het uitwerken en ter beschikking stellen van kennis , bruikbaar vertaald voor de verschillende sectoren van de voedingsindustrie . Het innovatiecentrum zal hiervoor nauw samenwerken met universiteiten en onderzoeksinstellingen . Na de uitvoering van het voortraject kent de Vlaamse Regering nu 10 miljoen euro steun toe aan Flanders ' FOOD . Ze hecht ook haar akkoord aan het convenant met het IWT en Flanders ' FOOD . * * * De Vlaamse Regering wijzigt de raad van bestuur van het Vlaams Agentschap voor Internationaal Ondernemen . Herwig Dejonghe wordt vertegenwoordiger van de Vlaamse Regering en Martine Reynaers wordt lid op voordracht van de betrokken representatieve werkgevers- en middenstandsorganisaties die in de SERV zitting hebben . Op voorstel van vice-minister-president Fientje MOERMAN en van Vlaams minister Geert BOURGEOIS : De Vlaamse Regering hecht haar principiële goedkeuring aan twee voorontwerpen van decreet die instemmen met de overeenkomst tussen de BLEU en respectievelijk Congo en Uganda . De twee voorontwerpen van instemmingsdecreet worden voor advies voorgelegd aan de Raad van State . Op voorstel van vice-minister-president Frank VANDENBROUCKE : De Vlaamse Regering keurde begin juni vorig jaar een samenwerkingsakkoord goed tussen het Brussels Hoofdstedelijk , het Waalse en het Vlaamse Gewest , de Vlaamse en de Duitstalige Gemeenschap en de Franse Gemeenschapscommissie over de interregionale mobiliteit van werkzoekenden . Het akkoord voorziet een concrete samenwerking op zes domeinen : informatie-uitwisseling van vraag en aanbod , bevordering van interregionale mobiliteit , bevordering van taalopleidingen , organisatie van regio-overschrijdende opleidingen , opzetten van sociale noodplannen voor de wederinschakeling van werknemers die het slachtoffer zijn van grensoverschrijdende herstructureringen en het opzetten van een gecoördineerd actieplan Brussel-Rand . In juli van dit jaar keurde de Vlaamse Regering principieel een samenwerkingsakkoord goed met het Brussels Hoofdstedelijk Gewest over de afstemming tussen het opleidings- en het arbeidsmarktbeleid en de bevordering van de mobiliteit van werkzoekenden . Het behelst onder meer een samenwerking inzake werkaanbiedingen ; de oprichting van drie werkwinkels ; extra taalopleidingen ; een oprichting van een crisiscel bij herstructurering , collectief ontslag of faillissement ; mobiliteit met de Vlaamse Rand en overleg inzake mogelijke regularisering . Op vraag van de Brusselse Regering werden recent nog enkele wijzigingen aangebracht . De Vlaamse Regering beslist nu tot ondertekening van het akkoord . * * * Na advies van de Raad van State keurde de Vlaamse Regering eind september definitief een uitvoeringsbesluit goed bij het decreet van 30 april 2004 over het verwerven van een titel van beroepsbekwaamheid . Dit decreet heeft als doel een individu , dat aan een beroep verbonden competenties heeft verworven , te verrijken met een titel van beroepsbekwaamheid . Een titel van beroepsbekwaamheid is een beloning voor gedane leerinspanningen en maakt competenties zichtbaar . Een titel levert in het bijzonder voor kansengroepen een opwaardering op en versterkt de positie op de interne en externe arbeidsmarkt . Nu hecht de Vlaamse Regering haar goedkeuring aan een besluit dat de beroepen bepaalt waarvoor een titel van beroepsbekwaamheid kan worden uitgereikt . * * * Het Continental Theological Seminary in Sint-Pieters-Leeuw wordt erkend als geregistreerde instelling voor hoger onderwijs . Het is een centrum voor voorbereidende en verdergezette theologische studies van de Pinksterkerk en heeft als doel mannen en vrouwen voor te bereiden voor het christelijk geestelijk ambt door hen ertoe te brengen zichzelf geestelijk , emotioneel , intellectueel en cultureel verder te ontwikkelen om God en hun medemens beter te kunnen dienen . * * * Het decreet van 18 januari 2002 over de eindtermen , de ontwikkelingsdoelen en de specifieke eindtermen in het voltijds gewoon en buitengewoon secundair onderwijs legt een afwijkingsprocedure vast voor inrichtende machten die van oordeel zijn dat de door de overheid vastgestelde eindtermen onvoldoende ruimte laten voor de realisatie van hun eigen pedagogische en onderwijskundige opvattingen of ermee onverzoenbaar zijn . In voorkomend geval moeten zij alternatieve gelijkwaardige eindtermen formuleren . Voor de pool ' Rudolf Steinerpedagogie ' keurde de Vlaamse Regering medio september een afwijkingsaanvraag goed . Ze hechtte meteen ook haar principiële goedkeuring aan een voorontwerp van decreet dat die beslissing bekrachtigt . Het ontwerp van bekrachtigingsdecreet wordt nu , na advies van de Raad van State , definitief goedgekeurd en wordt ingediend bij het Vlaams Parlement . * * * De Vlaamse Regering wijzigt principieel een uitvoeringsbesluit bij het decreet over inspectie , dienst voor onderwijsontwikkeling en pedagogische begeleidingsdienst . De wijzigingen betreffen onder meer een conversie van bedragen in euro en een toevoeging van een paragraaf . Deze behelst een nieuwe regeling met betrekking tot het faciliteren van ICT-voorzieningen voor de onderwijsinspectie . Zo wordt er een forfaitaire ICT-vergoeding per inspecteur ingevoerd . Met deze vergoeding voorziet de inspecteur in al zijn behoeftes inzake ICT . Minimale productvereisten worden door de inspectieraad opgelegd en na elke periode van vier jaar gebeurt een afrekening op basis van ingebrachte facturen . Niet aangewende middelen worden op basis van de afrekening teruggevorderd . Het besluit wordt nog geagendeerd voor onderhandelingen met de representatieve vakorganisaties . * * * In overeenstemming met de bepalingen in het decreet Gelijke Onderwijskansen wordt het initiatief kunstinitiatie kansarme en / of allochtone leerlingen geregeld via een tijdelijk project . Het decreet delegeert de concrete uitwerking aan de Vlaamse Regering . Op 30 juni van dit jaar liepen alle projecten ten einde . Het gewijzigde Onderwijsdecreet XV zorgt er voor dat nieuwe projecten kunnen worden gestart vanaf het schooljaar 2005 - 2006 . De Vlaamse Regering keurt nu principieel een besluit goed dat de aanstelling van personeelsleden en de uitbetaling van een werkingsbudget terzake regelt . Op het einde van de projectperiode , in 2008 , zal de onderwijsinspectie een evaluatierapport voorleggen . Op basis van die resultaten kan er worden beslist om deze maatregelen al dan niet structureel te verankeren . Het besluit wordt nog voorgelegd aan alle representatieve vakorganisaties . * * * De Vlaamse Regering kent 255.000 euro werkingssubsidie toe voor het eerste werkjaar van het sectorconvenant voor de textielsector in het kader van het nieuwe convenant 2005 - 2007 . Op voorstel van vice-minister-president Frank VANDENBROUCKE , van Vlaams minister Dirk VAN MECHELEN en van Vlaams minister Kathleen VAN BREMPT : De Vlaamse Regering beslist tot gedeeltelijke verdeling van een provisioneel krediet voor de verdere uitvoering van de maatregelen beslist op de Ondernemingsconferentie 2003 . In totaal betreft het een overheveling van 28 miljoen euro naar de domeinen Werk en Sociale Economie . Op voorstel van vice-minister-president Frank VANDENBROUCKE en van Vlaams minister Dirk VAN MECHELEN : De Vlaamse Regering beslist tot gedeeltelijke verdeling van een provisioneel krediet voor de verdere uitvoering van de maatregelen beslist in het Vlaams Werkgelegenheidsakkoord van 21 maart 2003 . Het betreft een overheveling van 25,675 miljoen euro naar het domein Werk . Op voorstel van vice-minister-president Frank VANDENBROUCKE en van Vlaams minister Kathleen VAN BREMPT : De Vlaamse Regering keurde begin deze maand principieel de conceptnota goed over experimenten op het vlak van netoverstijgend leerlingenvervoer in het gewoon basisonderwijs . Ze trekt een bedrag van 1,2 miljoen euro uit voor pilootprojecten in een beperkt aantal gemeenten . Een gemeente die wil instappen in het project , moet voldoen aan een aantal voorwaarden . Daarom keurt de Vlaamse Regering nu een aantal vooropgestelde selectiecriteria goed die door de ambtelijke commissie zullen worden toegepast bij de selectie van de pilootgemeenten . Op voorstel van Vlaams minister Inge VERVOTTE : In het kader van de organisatie van de zorgverzekering wijzigt de Vlaamse Regering de regeling van de voorschotten op de subsidie voor werkingskosten van de zeven zorgkassen . Aan de definitieve subsidie verandert er niets . * * * De Vlaamse Regering neemt kennis van het Vlaams Actieplan Armoedebestrijding 2005 - 2009 . Ze engageert zich bij elk nieuw ontwerp van reglementering of beleidsmaatregel die ter beslissing wordt voorgelegd , rekening te houden met de in het plan opgenomen sectorspecifieke doelstellingen en concrete maatregelen . Het actieplan wordt overgezonden naar de federale regering , met het oog op de verdere opvolging van de Top van Lissabon , en meer bepaald met het oog op het opstellen van een geactualiseerd nationaal actieplan . * * * Bij besluit van de Vlaamse Regering van 6 december 2002 werd aan de Limburgse Kankerstichting een subsidie toegekend van 205.000 euro voor het onderzoeksvoorstel ' Verdere epidemiologische evaluatie van een blaaskankercluster in de regio rond Hasselt-Alken ' . De subsidieperiode , die liep tot 31 mei 2005 , wordt nu - zonder verhoging van het subsidiebedrag - verlengd tot eind dit jaar . Zo wordt de periode gesynchroniseerd met deze van de andere medefinanciers : Provincie Limburg en het Limburgse Kankerfonds . Op voorstel van Vlaams minister Dirk VAN MECHELEN : De Vlaamse Regering beslist tot verdeling van de tweede schijf van de Lotto-opbrengsten naar diverse allocaties . * * * In het kader van de implementatie van de nieuwe structuren Beter Bestuurlijk Beleid neemt de Vlaamse Regering een aantal beslissingen in verband met de transitie van de begroting en boekhouding . Op voorstel van Vlaams minister Bert ANCIAUX : De Vlaamse Regering kent een voorschot toe op de subsidie van de loonkosten van het vierde kwartaal van 2005 aan bepaalde initiatieven binnen het beleidsdomein Cultuur , Jeugd en Sport , die personeelsleden tewerkstellen in een gewezen DAC-statuut . Op voorstel van Vlaams minister Geert BOURGEOIS : De Vlaamse Regering keurde op 17 juni van dit jaar definitief een besluit goed over de aanduiding en uitoefening van de management- en projectleidersfuncties en van de functie van algemeen directeur bij de diensten van de Vlaamse overheid . Het besluit omvat onder meer de selectieprocedure en de rechtspositieregeling voor deze ambten . In dit besluit wordt nog voorzien in de vaste benoeming van de algemeen directeurs overeenkomstig een optie in het kaderdecreet Bestuurlijk Beleid . In tussentijd werd in het Vlaams Parlement een ontwerpdecreet ingediend dat dit kaderdecreet Bestuurlijk Beleid wijzigt . Doel van het ontwerpdecreet is een meer neutrale formulering van de herplaatsingsmogelijkheden in de topfuncties van N-niveau en niveau algemeen directeur , zonder uitspraken te doen over de aard van de rechtspositie ( mandaat of vaste benoeming ) . De Vlaamse Regering stemde daarmee in . Daarom wijzigde ze medio juli principieel het bovenvermelde besluit van 17 juni en trok ze het besluit over het geldelijk statuut van de titularissen van een management- of projectleiderfunctie en van algemeen directeur in . Na advies van de Raad van State keurde de Vlaamse Regering het wijzigingsbesluit begin september definitief goed . Concreet zullen de functies van leidinggevend ambtenaar en algemeen directeur vanaf nu bij wijze van mandaat worden ingevuld . Algemeen directeurs zullen ook aangesteld kunnen worden bij departementen en niet enkel bij de agentschappen . Nu stelt ze de inwerkingtreding van de besluiten van 17 juni en 9 september vast op 18 november 2005 . * * * De Vlaamse Regering beslist principieel tot gunning van een nieuw contract voor een gemeenschappelijk ICT-dienstverleningsaanbod in 2008 , ter vervanging van het dan aflopende ICT-contract met EDS-Telindus . De gunning gebeurt via een onderhandelingsprocedure met voorafgaande bekendmaking . * * * De Vlaamse Regering keurt principieel het voorontwerp van decreet goed dat sommige bepalingen wijzigt in Titel II van de decreten betreffende de radio-omroep en de televisie . De aanpassingen betreffen onder meer de koppeling van de openbare omroepopdracht aan het maatschappelijke doel van de VRT , de voorwaarden aan de merchandising- en nevenactiviteiten en enkele bepalingen over de raad van bestuur . Advies over het voorontwerp van decreet wordt ingewonnen bij de Mediaraad en de SERV . Op voorstel van Vlaams minister Geert BOURGEOIS en van Vlaams minister Kris PEETERS : In het kader van de onderlinge samenwerking tussen Vlaanderen en Nederland met betrekking tot het Scheldeestuarium beslist de Vlaamse Regering tot goedkeuring en ondertekening van vier Scheldeverdragen : de uitvoering van de ontwikkelingsschets 2010 , de samenwerking inzake Beleid en Beheer van het Schelde-estuarium , de samenwerking inzake Gemeenschappelijk Nautisch Beheer en de overgang naar een loodsgeldontkoppeling . Op voorstel van Vlaams minister Kris PEETERS : De Vlaamse Regering beslist om het vonnis van het Hof van Beroep in Brussel inzake een geschil tussen een aannemer en de Vlaamse overheid uit te voeren . Het gaat om een geschil uit 1986 over een prijsherziening in het kader van verbredingswerken in de insnede van Eigenbilzen in het Albertkanaal . Het arrest verplicht de Vlaamse overheid tot betaling van een schadevergoeding van 6,27 miljoen euro . De Vlaamse Regering beschouwt dit als een last uit het verleden , want daterend van vóór de regionalisering . De Vlaamse Regering legt daarom 50 % van het te betalen bedrag ten laste van het Vlaams Fonds voor de Lastendelging . * * * De Vlaamse Regering neemt kennis van de aanbevelingen van de Vlaamse Klimaatconferentie . Ze hecht haar goedkeuring aan het voorstel van aanpak voor de verwerking van de resultaten van de Klimaatconferentie in de opmaak van het Vlaams Klimaatbeleidsplan 2006 - 2012 . Ze herbevestigt haar oproep aan al haar ministers om vanuit de eigen beleidsdomeinen een maximale bijdrage te garanderen in de voorbereiding van het tweede Vlaams Klimaatbeleidsplan door het aanpassen of - scherpen van de huidige projecten en de definiëring van nieuwe reductiemaatregelen . Ze gelast al haar ministers om de evaluatie van de resultaten van de klimaatconferentie betreffende hun beleidsdomeinen over te maken aan de bevoegde minister . Tot slot neemt ze kennis van de mogelijkheid dat via de inzet van flexibiliteitsmechanismen de nodige emissierechten kunnen worden aangekocht om tijdig de reductiekloof met de doelstellingen in 2008 - 2012 voortvloeiend uit het Kyoto-protocol te dichten , in zoverre dat daartoe kredieten voorzien zijn en de gepaste financieringsstructuren werden uitgebouwd . * * * De Vlaamse Regering stelt het investeringsbudget voor de uitbouw van de bovengemeentelijke zuiveringsinfrastructuur voor het programmajaar 2007 vast op 100 miljoen euro . Ze hecht haar goedkeuring aan het Optimalisatieprogamma 2007 - 2011 : Ontwerp-investeringsprogramma voor de optimalisatie van de bovengemeentelijke zuiveringsinfrastructuur in Vlaanderen . Het nog resterende budget van het programmajaar 2006 wordt aangewend voor de overloop van het investerings- en renovatieprogramma . De uitvoering van het Optimalisatieprogramma gebeurt door de nv Aquafin . * * * De Vlaamse Regering gaat akkoord met de openbare aanbesteding van de tweede fase van de aanlegbaggerwerken voor het Kluizendok door het havenbedrijf Gent en het toekennen van een subsidie van 100 % . * * * De Vlaamse Regering keurt principieel een voorontwerp van decreet goed dat een aantal verbeteringen beoogt aan diverse decreten over energie en leefmilieu . Het voorontwerp van decreet wordt voor advies voorgelegd aan de SERV en de MiNa-raad . * * * De Vlaamse Regering stemt in met een alternatieve financiering voor de realisatie van een inhaalbeweging in het domein van openbare werken via publiek-private samenwerking . In een eerste fase gaat het om volgende projecten : de noordelijke wegontsluiting van de luchthaven van Zaventem , de Noord-Zuid verbinding Helchteren-Houthalen , de ontdubbbeling van de Scheldebrug in Temse ( inclusief renovatie van de bestaande brug ) , de Noord-Zuid verbinding Kempen , het omvormen van de AX havenrandweg Zuid naar Zeebrugge en het vervolledigen van de zuidelijke tak van de R4 in Merelbeke . Ze gelast de bevoegde minister de Participatiemaatschappij Vlaanderen ( PMV ) op te dragen de oprichting van VIA-Invest voor te bereiden , een onderhandelingsprocedure te starten voor de keuze van de financieel en juridische adviseur en een voorstel van DBFM-contract ( Design , Build , Finance , Maintain ) en bestekken uit te werken in samenspraak met de administraties Wegen en Verkeer en Ondersteunende Studies en Opdrachten . Op voorstel van Vlaams minister Marino KEULEN : De Vlaamse Regering beslist principieel tot oprichting van een basisoverlegcomité voor de gewestelijke ontvangers . Het besluit wordt geagendeerd op het Hoog Overlegcomité Vlaamse Gemeenschap en Vlaams Gewest .

WR-P-E-F-0000000012.dcoi
460.000 euro om kansarme leerlingen kunst te leren kennen 54 scholen gaan zich gedurende drie schooljaren extra inspannen om kansarme leerlingen te leren omgaan met muziek , beeldende kunst , theater , .. Ze willen zo het zelfbeeld verhogen van leerlingen die risico lopen op schoolse achterstand . De kunstinitiatie verloopt via 25 projecten , die ook de buurt en de ouders meer bij de school betrekken . De Vlaamse minister van Onderwijs , Frank VANDENBROUCKE , trekt voor de projecten dit schooljaar 460.000 euro uit . De Vlaamse Regering heeft hierover een besluit goedgekeurd . Kinderen uit gezinnen die leven van een vervangingsinkomen , of waar geen Nederlands gesproken wordt , moeten vaker dan gemiddeld een schooljaar overdoen . Ze raken hierdoor ontmoedigd en lopen het risico om in een neerwaartse spiraal te belanden . Met de projecten voor kunstinitiatie , die kaderen in het GOK-decreet , wil minister Vandenbroucke dit fenomeen bestrijden . Hij voelt zich gesterkt door de ervaringen uit eerdere projecten . Leerlingen krijgen de kans om zich creatief en artistiek te ontplooien , maar ook op andere terreinen blijken de projecten succesvol : leerlingen worden taalvaardiger , krijgen meer zelfvertrouwen en hun leermotivatie in het algemeen stijgt . De projecten kunnen in die zin dus ook beschouwd worden als een gelijkekanseninstrument . De 25 projecten zijn geselecteerd uit 61 inzendingen , van in totaal 126 scholen . Bij de selectie is voorrang gegeven aan scholen met veel kansarme leerlingen . De deelnemende scholen ( op één na allemaal basisscholen ) moeten samenwerken met : - één of meer academies voor deeltijds kunstonderwijs ; - een culturele organisatie ( bv. cultuurcentrum , kunsteducatieve organisatie ) - een buurtgerichte organisatie ( bv wijkcomité , buurthuis , plaatselijke allochtone gemeenschap . ) . Het betrekken van externen past in de " brede school " - visie van de minister . Scholen mogen geen eiland zijn , maar moeten openstaan voor de buurt en de samenleving . De aard van de projecten loopt sterk uiteen . In een aantal gevallen gaat een klas aan de slag samen met een kunstenaar , elders wordt in het vak muziek meer aandacht besteed aan andere culturen , .. De externe lesgevers zijn medewerkers van kunsteducatieve organisaties of leerkrachten uit het deeltijds kunstonderwijs .

WR-P-E-F-0000000013.dcoi
Opnieuw 100 miljoen euro voor de optimalisatie van de gewestelijke waterzuiveringsinfrastructuur Op voorstel van Kris PEETERS , de Vlaamse minister van Openbare Werken , Energie , Leefmilieu en Natuur , heeft de Vlaamse Regering het Optimalisatieprogramma voor de bovengemeentelijke waterzuiveringsinfrastructuur 2007 - 2011 goedgekeurd . Dit betekent dat de nv Aquafin voor het investeringsjaar 2007 bijkomend 100 miljoen euro ( exclusief BTW ) ter beschikking wordt gesteld voor investeringsprojecten in de waterzuiveringsinfrastructuur . Voor de investeringsjaren 2008 - 2011 zijn nog indicatief voor 280,5 miljoen euro aan projecten geprogrammeerd . De Europese richtlijn stedelijk afvalwater heeft tot doel het milieu te beschermen tegen de nadelige invloeden van het lozen van stedelijk afvalwater . Om aan deze richtlijn te beantwoorden moet Vlaanderen de nodige zuiveringsinfrastructuur in een versneld tempo uitbouwen . Via eerder goedgekeurde investeringsprogramma's werd de infrastructuur om de belangrijkste agglomeraties te zuiveren reeds ter uitvoering opgedragen aan nv Aquafin . In samenspraak met alle betrokken actoren werden intussen tal van initiatieven genomen om de uitvoering van de betrokken projecten te bespoedigen . De voorbije jaren werd echter meer en meer duidelijk dat ook extra aandacht moet besteed worden aan de problematiek van de verdunning van het afvalwater . Sommige collectoren kunnen immers de grote toevloed van aangevoerd water niet slikken , waardoor dit water geloosd wordt via overstorten . Op die manier komt het afvalwater ongezuiverd in onze waterlopen terecht . Bovendien is het verdunde afvalwater ook moeilijker verwerkbaar op de zuiveringsinstallaties . In uitvoering van het regeringsakkoord is daarom resoluut gekozen voor het optimaliseren van de bestaande zuiveringsinfrastructuur , waardoor enerzijds minder afvalwater via de overstorten in onze waterlopen terechtkomt , en anderzijds het rendement van de bestaande waterzuiveringsinstallaties verhoogd wordt . Dit vormde ook reeds een belangrijk aandachtspunt bij de opmaak van het Optimalisatieprogramma 2006 dat op 25 maart 2005 door de Vlaamse Regering werd goedgekeurd . In het Optimalisatieprogramma 2007 gaat de aandacht niet alleen uit naar de grote en verstedelijkte agglomeraties , maar wordt ook de sanering van het afvalwater voorzien in een aantal landelijke gebieden via een 20-tal kleinschalige zuiveringsinstallaties . ' Op het Optimalisatieprogramma 2007 werden 82 projecten geprogrammeerd voor een investeringsbedrag van ca. 53,5 miljoen euro . Ik zal deze projecten op zeer korte termijn ter uitvoering opdragen aan nv Aquafin . Het resterende budget van 46,5 miljoen euro zal gebruikt worden om de bestaande budgetoverschrijdingen op te vangen en om eventueel dringende projecten op te dragen ' , aldus minister Peeters .

WR-P-E-F-0000000014.dcoi
9,7 miljoen euro voor versnelde uitvoering van de tweede fase baggerwerken Kluizendok Gent Op initiatief van Kris PEETERS , de Vlaamse minister van Openbare Werken , Energie , Leefmilieu en Natuur , heeft de Vlaamse Regering beslist akkoord te gaan met de openbare aanbesteding van de tweede fase van de aanlegbaggerwerken voor het Kluizendok voor een bedrag van 9,7 miljoen euro . Daar de bouw van de kaaimuur noord en de eerste helft van de kaaimuur zuid van het Kluizendok rond juni 2005 werden afgewerkt , en de bouw van de tweede helft van de zuidelijke kaaimuur inmiddels reeds voldoende ver gevorderd is , kan gestart worden met de tweede fase van de baggerwerken van het Kluizendok . De reeds gerealiseerde kaaimuren kunnen progressief vrijgemaakt worden om de exploitatie van de vrijgebaggerde kaaimuren mogelijk te maken . Om de gerealiseerde kaaimuren in deze tweede fase bereikbaar te maken , is het noodzakelijk om in totaal nog ongeveer 4,6 miljoen m3 grond weg te baggeren . De vrijkomende grondspecie zal worden aangewend voor de ophoging van de nabijgelegen industrieterreinen ter hoogte van de wijk het Zandeken op het grondgebied van de gemeente Evergem . Het onteigeningsplan voor deze ophogingen is inmiddels goedgekeurd en de eerste fase van de onteigeningen is lopende . Ook het bestek voor de afbraak van de woningen is reeds opgesteld en zal eerstdaags worden aanbesteed . Er kan aldus gestart worden met de uitvoering van de tweede fase van de baggerwerken Kluizendok , waarbij de baggerwerken moeten worden afgestemd op de verdere voortgang van de onteigeningen op het Zandeken . ' Oorspronkelijk was voor 2005 maar 5 miljoen euro voorzien op het fysisch programma . Ik heb beslist om de werken versneld door te voeren door 9,7 miljoen euro nog in 2005 te laten vastleggen ' , aldus minister Peeters .

WR-P-E-F-0000000015.dcoi
Nieuwe competentiepool ' Flanders Food ' Om de competitiviteit van de voedingssector te versterken heeft de Vlaamse Regering op voorstel van Vlaams minister van Economie , Wetenschap en Innovatie , Fientje MOERMAN vandaag de nieuwe competentiepool Flanders Food opgericht . Flanders Food moet kennis ontwikkelen en verspreiden en op die manier de Vlaamse ondernemingen in de voedingssector aanzetten tot meer innovatie . De nieuwe competentiepool is een virtueel centrum en zal samen met de bestaande kenniscentra aan de universiteiten , hogescholen en onderzoeksinstellingen onderzoeksprojecten opstarten en aan trendwatch en analyse doen . Het centrale thema waarover de nieuwe competentiepool onderzoek zal verrichten is " evenwichtige en lekkere voeding voor de toekomst " , legt de minister uit . Flanders Food werkt vraaggestuurd vanuit de voedingssector zelf . Via Flanders Food zullen de KMO's die actief zijn in de voedingssector toegang krijgen tot wereldwijde onderzoeksresultaten , kennis en technologische vernieuwingen . Flanders Food moet de samenwerking met de academische wereld bevorderen , zodat een KMO sneller en pro-actiever kan inspelen op de marktbehoeften en toekomstige ontwikkelingen . Flanders Food is de eerste competentiepool die wordt opgericht volgens de evaluatie- en selectiecriteria van het " Beleidskader voor steun aan grote kenniscentra ten behoeve van innovatie " , dat in juli 2005 op voorstel van minister Moerman door de Vlaamse Regering werd goedgekeurd . Een transparant beleidskader drong zich op om de steun aan nieuwe kenniscentra te stroomlijnen en om de relevantie en vooral de budgettaire prioriteiten te kunnen afwegen . De Vlaamse overheid draagt voor Flanders Food tien miljoen euro ( 80 % ) over vier jaar bij ; de bedrijven 2,5 miljoen euro ( 20 % ) . De stichtende leden zijn Algist-Bruggeman ( bakkerijgrondstoffen ) , Campina ( zuivel ) , Friesland Foods Professionals Belgium ( zuivel ) , Imperial Meat Products ( vleeswaren ) , Iscal Sugars ( suikers ) , Lotus Bakeries ( zoetwaren ) , Pastridor ( bakkerij ) , Pluma ( vleeswaren ) , Puratos Group ( bakkerijgrondstoffen ) , Sunnyland Distribution ( vruchtensappen ) , Tate and Lyle Europe ( maalderijen ) , Ter Beke Vleeswarenproductie ( bereide maaltijden ) , Tiense Suikerraffinaderij ( suikers ) , Van Remoortel ( aardappelverwerking ) , Vandemoortele ( margarine ) en Vondelmolen ( zoetwaren ) .

WR-P-E-F-0000000016.dcoi
Evaluatie Vlaams klimaatbeleid en de resultaten van de Vlaamse Klimaatconferentie : bouwstenen van het nieuwe Vlaams Klimaatbeleidsplan 2006 - 2012 Op voorstel van Kris PEETERS , Vlaams minister van Openbare Werken , Energie , Leefmilieu en Natuur heeft de Vlaamse Regering zich voor de tweede maal dit jaar gebogen over de stand van zaken van het Vlaams Klimaatbeleid . Deze evaluatie van de uitvoering van alle eerder besliste projecten en maatregelen is noodzakelijk om , waar nodig , tijdig te kunnen bijsturen in functie van het juiste traject naar de Kyotodoelstelling . Daarnaast heeft de Vlaamse Regering ook kennis genomen van de resultaten van de Vlaamse Klimaatconferentie . Deze klimaatconferentie is op initiatief van minister Peeters gestart op 6 juni 2005 . In het eerste traject , afgerond op 18 oktober , werden voorstellen en aanbevelingen geformuleerd voor het behalen van de internationale en Vlaamse klimaatdoelstellingen . Bij een terugblik op de intentieverklaring die de minister samen met de vertegenwoordigers van het middenveld heeft ondertekend op 6 juni jl. , is hij uitermate tevreden over de geboekte resultaten . De intentieverklaring was niet vrijblijvend maar een oproep tot engagement . En deze oproep werd gehoord . Op relatief korte tijd , een viertal maanden , is door bijna 300 deelnemers uit de bedrijfswereld , het middenveld , de universiteiten en overheid samengewerkt rond 8 thema's in 21 werkgroepen . Het resultaat van de Klimaatconferentie is een pakket van 365 voorstellen . Om dit grote aantal voorstellen te behandelen als bijdrage tot de opmaak van het nieuwe Vlaams Klimaatbeleidsplan 2006 - 2012 heeft de Vlaamse Regering nu een set criteria opgesteld die door alle betrokken beleidsdomeinen zal gehanteerd worden . Alle ministers kunnen hiermee aan de slag . Doelstelling is om in de periode tot 2012 effectief bijkomende aanzienlijke emissiereducties van broeikasgassen te realiseren in Vlaanderen . Daarbij wijst de minister op de meerwaarde van combinatie-effecten van maatregelen of de ' dubbele opbrengsten ' . Dit betekent dat er gestreefd wordt naar een elkaar versterkend beleid : dit is bij voorkeur een beleid gericht op een daling van de emissies van broeikasgassen en op het tegelijk nastreven van andere positieve effecten . Minister Peeters verwijst ter illustratie naar de mogelijke linken tussen : - keuzes van type energieproductie en luchtkwaliteit ; - duurzame steun aan ontwikkelingslanden en klimaatbeleid via de flexibiliteitsmechanismen en technologieoverdracht ; - energiebesparing en armoedebestrijding ; - klimaatbeleid en werkbeleid door ' slimme'/stimulerende maatregelen in de bouwsector ; - vlottere verkeersdoorstroming , klimaateffecten en luchtkwaliteit . ' Deze dubbele opbrengsten kunnen ook het nodige maatschappelijke draagvlak voor klimaatmaatregelen versterken . Dat is essentieel om tot de reële uitvoering op het terrein te komen en echte emissiereducties te realiseren ' , aldus de minister . De Vlaamse Regering heeft ten slotte ook ingestemd met het verder zetten van de Vlaamse Klimaatconferentie als kader voor de verdere voorbereiding van het Vlaamse klimaatbeleid . ' De aanpak van de Vlaamse Klimaatconferentie waarbij alle betrokkenen werden uitgenodigd om van gedachten te wisselen , is door iedereen als positief ervaren . Met deze methode is dan ook de nodige structurele basis voor overleg met het middenveld geleverd . Hierop kunnen we nu verder bouwen om met een ruim draagvlak de nodige maatregelen te nemen zodat de ambitieuze Kyotodoelstelling in 2008 - 2012 binnen bereik ligt ' , besluit de minister .

WR-P-E-F-0000000017.dcoi
Alternatieve financiering moet missing links versneld helpen realiseren Op initiatief van Kris PEETERS , de Vlaamse minister van Openbare Werken , Energie , Leefmilieu en Natuur , heeft de Vlaamse Regering vandaag het voorstel inzake alternatieve financiering van openbare werken goedgekeurd . Het doel hiervan is een inhaalbeweging in het domein van openbare werken via publiek-private samenwerking ( PPS ) te bewerkstelligen waarbij in de eerste plaats het realiseren van een aantal zogenaamde missing links wordt beoogd . Door het investeringsritme in openbare werken met behulp van private financiering op te drijven , kunnen een aantal missing links versneld worden weggewerkt . Het betreft in een eerste fase : - de noordelijke wegontsluiting van de luchthaven van Zaventem ; - de Noord-Zuid verbinding te Helchteren / Houthalen ( Limburg ) ; - ontdubbeling Scheldebrug inclusief renovatie van de bestaande brug en herinrichting van de onderliggende kaaien , op de N16 te Temse ; - de Noord-Zuid verbinding Kempen ; - omvormen van de AX havenrandweg Zuid naar Zeebrugge ( Westkapelle - aansluiting N49 , Blauwe Toren ) - vervolledigen van de zuidelijke tak van de R4 te Merelbeke . In de sector van de waterwegen zullen een aantal te herbouwen bruggen in aanmerking komen . Principes bij alternatieve financiering - flexibiliteit : dit moet toelaten om modulair projecten toe te voegen . Dit betekent dat naast de nu genoemde projecten andere missing links of andere projecten kunnen worden opgenomen . Hierbij moet telkens onderzocht worden welke projecten het meest geschikt zijn voor alternatieve financiering . Daarnaast laat dit ook toe om zowel kleine ( + 20 miljoen euro ) als grote ( + 100 miljoen euro ) projecten te realiseren . - ESR(Europees Stelsel der Rekeningen)-Neutraliteit : investeringen die ESR-neutraal zijn , zijn overheidsinvesteringen zonder impact op het begrotingsresultaat en de overheidsschuld van de betrokken overheid ; - Reductie van de risico's voor de overheid : door risico's over te dragen naar de private sector , kunnen onvoorziene uitgaven op de reguliere begroting worden vermeden ; - Geen tol ten laste van de gebruiker : voor de beoogde infrastructuurwerken wordt ( reële ) tolheffing vanuit beleidsstandpunt niet opportuun geacht . Een systeem van beschikbaarheidsvergoeding zal uitgewerkt worden om de dienstverlener te laten betalen . De mogelijkheid wordt open gelaten dit te koppelen voor een bepaald gedeelte aan een systeem van schaduwtol ; - Een optimale waarde-kostprijs verhouding : risico's moeten worden verdeeld tussen overheid en private sector opdat de private sector optimaal geresponsabiliseerd wordt , de structuur moet transparant zijn , er moet voldoende concurrentie zijn voor elk van de onderdelen van het project en innovativiteit vanwege de private sector moet worden aangemoedigd . Oprichting SPV In samenspraak met minister Dirk VAN MECHELEN , Vlaams minister van Financiën en Begroting , laat minister Peeters een speciale projectvennootschap ( SPV ) oprichten met de Participatiemaatschappij Vlaanderen ( PMV ) . Het is de bedoeling deze projectvennootschap uit te bouwen tot een investeringsvehikel van het Vlaams Gewest . Dit heeft tot doel om op de meest optimale wijze , via Publiek Private Samenwerking , projecten in het domein van Openbare Werken te realiseren in opdracht van de Vlaamse Regering . De projectvennootschap zal op zijn beurt aan private partners projecten toevertrouwen . De investeerders kunnen aanspraak maken op een periodieke vergoeding , die echter pas dient betaald te worden op het moment dat de infrastructuur ( of een deel ervan ) in gebruik kan worden genomen . Op deze wijze wordt het constructierisico in hoofdzaak overgedragen aan de SPV . Vergoedingsmechanisme De SPV zal belast worden met het ontwerpen , bouwen , financieren en beheren van de infrastructuur . Er worden twee vergoedingsmechanismen overwogen : - beschikbaarheidsvergoeding of een vergoeding op basis van performantie-indicatoren - schaduwtol Bij het betalingsmechanisme op basis van performantieindicatoren , beter bekend als de beschikbaarheidsvergoeding , krijgt de SPV een vergoeding naargelang de kwaliteit van de door de beherende SPV geleverde diensten , met name beschikbaarheid van de weg , de verkeersveiligheid , e.a. Er worden kortingen op de vergoeding in rekening gebracht wanneer er rijstroken worden gesloten , in geval van verkeersongevallen of bij onvoldoende onderhoud . Schaduwtol is een vorm van tolheffing waarbij de tol niet door de eindgebruiker wordt betaald maar door een derde partij , in dit geval het Vlaamse Gewest of een andere publieke partner . Het volstaat de trafiek ( het aantal voertuigen dat van de infrastructuur gebruik maakt ) te registreren , om dan de vergoeding te berekenen die de publieke partner aan de SPV moet betalen . ' Dankzij alternatieve financiering kan er werk gemaakt worden van een aantal missing links . Een aantal van deze dossiers wachten reeds jarenlang op een beslissing . Tegelijk blijft er hierdoor ook ruimte om andere noodzakelijke werken uit te voeren binnen de bestaande investeringsbudgetten . Dit moet ons toelaten onze logistieke rol in Europa ook in de toekomst te blijven opnemen ' , aldus minister Peeters . </B> persinfo : Philippe Heyvaert , woordvoerder van minister Van Mechelen - tel. 02 552 67 00 e-mail : persdienst.vanmechelen@vlaanderen.be persinfo : Luc De Seranno , woordvoerder van minister Peeters - tel. 02 552 66 00 e-mail : persdienst.peeters@vlaanderen.be </B>

WR-P-E-F-0000000018.dcoi
Vier nieuwe Scheldeverdragen Op voorstel van Kris PEETERS , Vlaams minister van Openbare Werken , Energie , Leefmilieu en Natuur , heeft de Vlaamse Regering vandaag haar goedkeuring gehecht aan vier nieuwe verdragen tussen Vlaanderen en Nederland over de Schelde . Hiermee staat Vlaanderen aan de vooravond van een nieuw tijdperk van samenwerking Vlaanderen-Nederland in het licht van een gemeenschappelijk beheer en beleid voor de Schelde . Een ondertekening van deze verdragen door de Vlaamse en Nederlandse bewindslieden voor het einde van het jaar wordt nu heel realistisch . De goedkeuring betreft volgende ontwerpverdragen : - Verdrag tussen het Vlaamse Gewest en het Koninkrijk der Nederlanden betreffende de uitvoering van de Ontwikkelingsschets 2010 Schelde-estuarium ; - Verdrag tussen de Vlaamse Gemeenschap en het Vlaamse Gewest enerzijds en het Koninkrijk der Nederlanden anderzijds inzake de samenwerking op het gebied van het beleid en beheer in het Schelde-estuarium ; - Verdrag tussen het Vlaamse Gewest en het Koninkrijk der Nederlanden inzake het gemeenschappelijk nautisch beheer in het Scheldegebied ; - Verdrag tussen het Vlaamse Gewest en het Koninkrijk der Nederlanden inzake de beëindiging van de onderlinge koppeling van de loodsgeldtarieven . Tevens machtigde de Vlaamse Regering de minister om de vermelde ontwerpverdragen in naam van het Vlaamse Gewest en de Vlaamse Gemeenschap nog voor het einde van het jaar te ondertekenen samen met de Nederlandse bewindslieden . Over het pakket van de vier nieuwe Scheldeverdragen moet de Nederlandse Regering nog een beslissing nemen . De Nederlandse ministerraad zal dit doen op 9 december 2005 . De vier verdragen werden als een gezamenlijk politiek pakket onderhandeld . Daarom zullen deze vier verdragen na de ondertekening door de bewindslieden op het einde van het jaar als één pakket aan de respectieve parlementen ter ratificatie worden aangeboden . A ) Verdrag ter uitvoering van de Ontwikkelingsschets 2010 Dit verdrag heeft als doelstelling de uitvoering van projecten die bijdragen tot de optimalisatie van de veiligheid tegen overstromingen , de toegankelijkheid van de Scheldehavens en de natuurlijkheid van het Scheldeestuarium . Het verdrag zal hoofdzakelijk afspraken vastleggen over het tijdspad van uitvoering , de samenhang tussen de projecten , de bestuurlijke monitoring , de uitvoering van de verschillende gemeenschappelijke projecten , de kostentoedeling tussen Vlaanderen en Nederland en de betalingen . Hierbij gaat het hoofdzakelijk over de volgende projecten : - De verruiming van de vaargeul van de Schelde , zowel op Vlaams als Nederlands grondgebied , waarvan de uitvoering dient gestart vóór het einde van 2007 ; - de grensoverschrijdende natuurprojecten zoals de uitbreiding van het Zwin en de ontwikkeling van Hertogin Hedwigepolder en het Noordelijk gedeelte van Prosperpolder als intergetijdegebieden , te starten vóór eind 2007 ; - De ontwikkeling van minimaal 600 ha natuur in Nederland , te starten vóór 2010 ; - De ontwikkeling van 1.100 ha estuariene natuur of " wetlands " in Vlaanderen , te starten voor 2010 . Het verdrag besteedt momenteel geen aandacht aan de problematiek van de toegankelijkheid van het Kanaal Gent-Terneuzen en dus van de haven van Gent . De afspraken die hierover in het Memorandum van 's Gravenhage op 11 maart 2005 werden gemaakt , blijven uiteraard van kracht . B ) Verdrag inzake beleid en beheer van het Scheldeestuarium Zowel Nederland als Vlaanderen wensen hun samenwerking te richten op de optimalisering van een maximale beveiliging tegen overstromingen , de toegankelijkheid van de Scheldehavens en het behoud van een gezond en dynamisch estuarien ecosysteem . Hierdoor zal meteen worden bijgedragen tot het behoud van de fysieke systeemkenmerken zoals bv. het meanderend karakter van de Schelde . Als middelen om deze doelstellingen te bereiken , bepaalt dit verdrag de opeenvolgende opstelling van plannen , programma's en projecten enerzijds en de opstelling en uitvoering van een gemeenschappelijk fysiek monitoringsplan en gemeenschappelijk wetenschappelijk onderzoek anderzijds . Een wezenlijk element van de samenwerking vormt de verplichting om de meest snelle en soepele procedures te kiezen voor de voorbereiding , vaststelling en uitvoering hiervan . C ) Verdrag inzake het gemeenschappelijk nautisch beheer In het Memorandum van 's Gravenhage hebben de bewindslieden , ter behartiging van een veilige en vlotte scheepvaart , bijzondere waarde gehecht aan een optimale invulling van de nautische ketenbenadering , namelijk een geïntegreerde verkeersafwikkeling vanaf zee tot aan de aanlegplaats in een Scheldehaven , of omgekeerd . In het verdrag zijn dan ook bepalingen opgenomen voor het realiseren en concretiseren van die ketenbenadering . Dit houdt in dat Vlaanderen en Nederland , op voet van gelijkheid , gezamenlijk instaan alsook bevoegdheden en verantwoordelijkheden dragen voor de veilige en vlotte afwikkeling van het scheepvaartverkeer in het Scheldegebied , d.w.z. de Westerschelde en zijn aanlooproutes , de Beneden-Zeeschelde en het kanaal Gent-Terneuzen . Het betreft hier uitdrukkelijk niet het technisch beheer , nl. de zorg voor de infrastructuur van de vaarweg , maar enkel het gebruik van de vaarweg door de scheepvaart . D ) Verdrag inzake de ontkoppeling van de loodsgelden Het betreft een louter juridisch-technisch verdrag waarbij vroegere verdragsbepalingen worden gewijzigd ter regeling van de loodsgeldontkoppeling . Dit houdt in dat per 1 januari 2008 de loodsgeldtarieven voor de Scheldevaart en die voor de vaart op Rotterdam volledig ontkoppeld worden en dat er bovendien naar die volledige ontkoppeling zal worden toegewerkt . " Door deze beslissing van de Vlaamse Regering over vier ontwerpverdragen voor verschillende aspecten van de Schelde , wordt definitief de deur geopend om een nieuw tijdperk van samenwerking tussen Vlaanderen en Nederland in het licht van een gemeenschappelijk beheer en beleid voor de Schelde binnen te treden . De jarenlange inspanningen in dit kader en de recente onderhandelingen liggen aan de basis van wat bereikt werd . De finale beslissing is nog niet gevallen , maar op basis van het goed nabuurschap met Nederland zijn alvast mijn verwachtingen hoog gespannen " , besluit minister Kris Peeters .

WR-P-E-F-0000000019.dcoi
Nieuw decreet voor sterkere , transparantere en meer democratische VRT Op initiatief van Vlaams minister van Media Geert BOURGEOIS keurde de Vlaamse Regering vandaag principieel het voorontwerp van het nieuwe VRT-decreet goed . Met een geactualiseerd decreet wil de Vlaamse Regering een moderne , slagkrachtige en onafhankelijke VRT die ook de komende 10 jaar nog tot de beste en best geleide openbare omroepen van Europa behoort . Maar ook een VRT die een publieke omroep blíjft , van en voor zes miljoen Vlamingen . Belangrijke aandachtspunten zijn een beter evenwicht in de beheersstructuur en meer democratische inspraak en een grotere financiële transparantie van de publieke omroep . Aanloop naar een nieuw decreet Het Vlaams Regeerakkoord ( 2004 - 2009 ) bepaalt dat " in het decretaal raam voor de VRT een versterkte controlemogelijkheid wordt voorzien op het vlak van financiële transparantie o.a. wat betreft commerciële activiteiten en reclame-inkomsten . " Daarnaast gaf het Vlaams parlement , op 6 december 2004 , via een met reden omklede motie de regering de opdracht om een regelgeving uit te werken voor meer financiële transparantie en een beter evenwicht in de beheersstructuur van de VRT , volgens de principes van ' deugdelijk bestuur ' . Verder bleek uit de vragen en bemerkingen van de Europese Commissie naar aanleiding van klachten van de Vlaamse commerciële omroepen tegen de VRT , dat ook de Europese Unie een actualisering en verduidelijking van het decreet vraagt . De Commissie benadrukt o.a. de nood aan een effectief toezicht op de VRT door een onafhankelijke instantie en aan een nauwkeurigere omschrijving van wat publieke dienstverlening is en wat niet . Daarnaast stelt ze dat de VRT enkel met belastinggeld kan gefinancierd worden voor de specifieke openbare omroeptaken die ze moet vervullen . Europa eist kortom dat belastinggeld niet gebruikt wordt voor omroepactiviteiten die buiten de publieke opdracht vallen , anders komt dit neer op concurrentievervalsing ten nadele van de commerciële omroepen . Krachtlijnen Minister Bourgeois vat de krachtlijnen als volgt samen : " De VRT is een omroep van en voor zes miljoen Vlamingen . Eigenlijk zijn zij de aandeelhouders . Daarvoor betalen ze jaarlijks ook 250 miljoen euro . Daartegenover staat enerzijds een democratische inspraak en anderzijds dat de werking van de openbare omroep open en doorzichtig is voor iedereen . De VRT moet ook een openbare omroep blíjven , dus met specifieke publieke opdrachten en programma's die verschillen van hetgeen de commerciële omroepen brengen . Commerciële activiteiten mogen , maar dan wel enkel wanneer die ervoor zorgen dat de VRT haar opdrachten als openbare omroep nog beter kan uitvoeren . " Het nieuwe decreet schept ten eerste duidelijkheid in de beheersstructuur van de VRT met evenwichtige interne bestuursverhoudingen en meer democratische inspraak . Onder het motto ' goede afspraken maken goede vrienden ' worden de taken van zowel gedelegeerd bestuurder als raad van bestuur duidelijk afgelijnd . Zodat komaf wordt gemaakt met de discussies over wie waarover mag beslissen , wie wat mag controleren , wie waarin en wanneer inspraak heeft . De raad van bestuur wordt een volwaardig bestuursorgaan , met een rol en een verantwoordelijkheid die evenwaardig is aan die in andere vennootschappen of in andere grote Vlaamse instellingen zoals de VDAB . Strategische beslissingen kunnen niet langer langs de raad van bestuur om passeren . " Neem nu de vraag of de VRT start met themakanalen en , zo ja , met welke thema's . En de vraag of die tegen betaling zullen worden aangeboden aan de kijker of dat de VRT televisie blijft maken voor iedereen . Dat zijn cruciale vragen die niet genomen kunnen worden door één man of door enkele managers . Ze moeten beantwoord worden door een democratische vertegenwoordiging van de zes miljoen aandeelhouders van de VRT. " verduidelijkt de minister van Media . Daarnaast kan de raad van bestuur voortaan zelf beslissingen nemen en niet enkel meer exclusief op voorstel van de gedelegeerd bestuurder . Nieuw is dat ook de raad van bestuur kan versterkt worden met maximaal 3 onafhankelijke experts op het vlak van media- of bedrijfsbeleid . De bevoegdheden van de gedelegeerd bestuurder worden uitdrukkelijk opgesomd en zijn gelijkaardig aan deze van de gedelegeerd bestuurder van de VDAB , een andere belangrijke manager van een groot Vlaams overheidsbedrijf . Maar ze gaan ook verder . Om elke discussie te vermijden en de onafhankelijkheid van de VRT te garanderen werd immers vastgelegd dat de gedelegeerd bestuurder exclusief bevoegd is voor het personeelsbeleid en het vaststellen van het uitzendschema en het programma-aanbod . De raad van bestuur kan zich dus nimmer en nooit mengen in het personeelsbeleid , het uitzendschema en de programma's van de VRT . Het management behoudt alle bevoegdheden om de VRT onafhankelijk te blijven besturen . Het blijft verantwoordelijk voor alle budgettaire en boekhoudkundige verrichtingen , voor de ontwikkeling van nieuwe diensten en verbetering van de bestaande , voor het beheer van de gebouwen , voor de interne en externe communicatie .. De regeringscommissaris ziet toe op de naleving van de openbare opdracht van de VRT en het geheel van de activiteiten van de VRT , inclusief de merchandising- en nevenactiviteiten . Europa kijkt immers steeds meer en steeds strikter toe op de aanwending van belastinggeld voor activiteiten die weinig of niets te maken hebben met de publieke taakstelling van overheidsbedrijven . Daarom komt er een strikt onderscheid tussen de publieke omroeptaak enerzijds en anderzijds de commerciële activiteiten . De publieke omroeptaken blijven ongewijzigd : informatie , educatie , cultuur , ontspanning en sport . Inzake de merchandising- en nevenactiviteiten legt het nieuwe decreet duidelijke voorwaarden vast . Zo moeten ze als doel hebben de programma's of diensten binnen de publieke opdracht te ondersteunen , de verspreiding ervan te bevorderen of de kosten ervoor te verlichten . De activiteiten moeten zelfbedruipend zijn en een aparte boekhouding moet de transparantie verzekeren . Ze moeten ook tegen marktconforme voorwaarden worden uitgevoerd en mogen niet zorgen voor ernstige concurrentieverstoring . De raad van bestuur verleent vooraf haar goedkeuring aan de merchandising- en nevenactiviteiten . Zo is de openheid en de democratische controle verzekerd . Tot slot bevat het decreet ook enkele , eerder technische , wijzigingen . Zo wordt de VRT onder het zogenaamde Comptabiliteitsdecreet gebracht . Volgens de Europese regelgeving worden de inkomsten en uitgaven van de VRT geconsolideerd met de begroting van de Vlaamse overheid . Daarom is het aangewezen dat ook dezelfde boekhoudkundige basisregels worden gehanteerd zoals in de Vlaamse overheid . De VRT kan echter tegelijk een ondernemingsboekhouding blijven voeren en kan reserves aanleggen en aanwenden via een reservefonds . Tot slot worden de interne audit-functie en het auditcomité , zoals vandaag al voorzien in de statuten van de VRT , decretaal verankerd . Ook de interne audit-dienst van de Vlaamse Gemeenschap blijft bevoegd voor de VRT . Het ontwerpdecreet wordt nu voorgelegd aan de Mediaraad en de SERV , waarna het terug op de tafel van de Vlaamse Regering belandt .

WR-P-E-F-0000000020.dcoi
Deelstaten en regio's eisen meer betrokkenheid bij Europa Bourgeois ondertekent ' Verklaring van München ' Namens de Vlaamse regering ondertekende Vlaams minister van Buitenlands Beleid Geert Bourgeois vandaag in München een gezamenlijke verklaring van de Europese deelstaten . Dit gebeurde tijdens de zesde jaarlijkse conferentie van de regio's met wetgevende bevoegdheden ( RegLeg ) , onder het voorzitterschap van Beieren . Kern van de verklaring is de roep naar meer betrokkenheid van de Europese deelstaten en regio's bij de Europese besluitvorming . Aan de basis van de huidige Europese crisis , ligt volgens de RegLeg de kloof tussen de burger en Europa . Net daarom moet de stem van díe bestuursniveaus die dicht bij de burger staan , zoals de deelstaten en regio's , veel luider klinken in Europa . " Als Europa een toekomst wil hebben dan moet het van onderen uit opgebouwd worden " vat minister Bourgeois samen . " Europa kan vandaag niet rond de bestuurlijke indeling in veel Europese landen , " verklaart de buitenlandminister . " De 73 Europese deelstaten en regio's met wetgevende bevoegdheden vertegenwoordigen bijna de helft van de totale Europese bevolking . Zij zetten Europese regelgeving om , velen nemen deel aan Europese ministerraden en dragen soms ook rechtstreeks hun financieel steentje bij . Logisch toch dat hun stem even luid moet klinken op het Europese forum , " aldus Bourgeois . De RegLeg wijst erop dat de Europese Grondwet op dat vlak een belangrijke stap vooruit zou zijn . Die erkent immers regionaal zelfbestuur als deel van de nationale identiteit van de lidstaten , bevat een versterking van het subsidiariteitsprincipe en voorziet een vroegtijdig waarschuwingsmechanisme . Voor Vlaanderen betekent dit concreet dat het Vlaams parlement de Europese instellingen kan verzoeken een ontwerp van regelgeving opnieuw te overwegen indien het meent zelf het best geschikte beleidsniveau te zijn om de aangelegenheid te regelen . " Zo komt er voor het eerst een rechtstreekse band tussen Vlaanderen en Europa en is het Vlaams Parlement een rechtstreekse gesprekspartner . Voor mij betekent dit alvast een stap op weg naar een Vlaamse stem aan de Europese beslissingstafel . Een stem waar de zes miljoen Vlamingen recht op hebben. " verduidelijkt Bourgeois . In de Verklaring roept de Regleg op om het vroegtijdig waarschuwingsmechanisme snel in werking te stellen . Maar ook om de rollen enigszins om te draaien : de Europese Commissie moet bij elk voorstel steeds zélf aangeven waarom het volgens haar in overeenstemming is met het subsidiariteitsbeginsel . Of anders : waarom die materie dus beter kan geregeld worden op het Europese niveau in plaats van op het nationale of regionale niveau . De Commissie moet de deelstaten en regio's met wetgevende bevoegdheden rechtstreeks raadplegen . De kwaliteit van de EU-regelgeving kan er enkel wel bij varen . In de verdeling van de bevoegdheden moet subsidiariteit de rode draad zijn , stelt de Regleg . De bevoegdheden van de Europese Unie moeten duidelijk afgebakend worden van deze van de lidstaten en dienen beperkt te zijn tot wat niet op voldoende wijze kan geregeld worden op het nationale en regionale niveau . Daarnaast moet elke EU-wetgeving , mét betrokkenheid van de regio's met wetgevende bevoegdheden , beoordeeld worden op haar effecten en lasten voor de economie , de burgers en de administraties . Ook de bestaande EU-wetgeving moet aan de hand van dit criterium herzien en desnoods teruggetrokken worden . De RegLeg bepleit tot slot de oprichting van een interregionale groep van regio's met wetgevende bevoegdheden binnen het Comité der Regio's . " Met gebundelde krachten moeten we als deelstaten met wetgevende bevoegdheden een voortrekkersrol kunnen spelen in het Comité der Regio's " licht minister Bourgeois toe .

WR-P-E-F-0000000021.dcoi
Bourgeois roept op tot betere spoorverbindingen Vlaanderen-Noord-Frankrijk Op het Tweede Forum voor Belgisch-Franse interregionale samenwerking in Kortrijk riep Vlaams minister van Buitenlands Beleid Geert Bourgeois , bij monde van zijn kabinetschef , op tot betere spoorverbindingen tussen Vlaanderen en Noord-Frankrijk . Doel van het Forum is de bespreking en politieke aansturing van grensoverschrijdende en interregionale samenwerking . Het forum biedt een overzicht van de lopende projecten - gaande van jeugdprojecten tot beroepsopleidingen - en benadert de interregionale samenwerking vanuit Europees perspectief . Minister Bourgeois maakte van de aanwezigheid van alle bevoegde politieke overheden gebruik om het dossier van het grensoverschrijdend spoor aan te kaarten . Bourgeois legde volgende concrete punten op tafel : de hoge treintarieven voor wie vanuit Vlaanderen naar Frankrijk reist of andersom . Het oversteken van de grens betekent voor de reiziger een extra kost die in een eengemaakt Europa niet meer uit te leggen valt . Zo kost een treinrit van Brugge naar Moeskroen ( afstand : 59 kilometer ) 7.50 euro , terwijl men voor een rit van Brugge naar Rijsel ( minder dan 30 kilometer verder ) 13.80 euro ( dus bijna het dubbele ) moet betalen ; de ronduit slechte kwaliteit van de spoorlijn tussen Kortrijk en Rijsel en het gebrek aan spoorcapaciteit voor snelle en frequente treinverbindingen tussen beide steden ; de afwezigheid van een rechtstreekse verbinding tussen het HST-station van Rijsel en de toeristische aantrekkingspool die Brugge is , met alle gevolgen vandien voor de ontsluiting van Brugge op de belangrijke Franse en ook Britse toeristische markt . de heropstart van spoorlijn 73 tussen Adinkerke en Duinkerke , zowel voor het vervoer van personen als van goederen . Minister Bourgeois riep de federale en de Franse overheid op om deze pijnpunten dringend aan te pakken , samen met de beide spoorwegmaatschappijen . Aan de NMBS vroeg de minister Rijsel niet langer te zien als een vervelende concurrent voor Brussel-Zuid , maar als een volwaardig knooppunt in het Europese HST-netwerk waar Vlaanderen aansluiting op moet krijgen . Beide betrokken spoormaatschappijen werden tot slot opgeroepen om niet steeds het aantal reizigerskilometers op het eigen grondgebied te willen maximaliseren , maar wél om systematisch te opteren voor de oplossing die de reiziger op de snelste en meest veilige manier van punt a naar punt b brengt . De samenwerking met Noord-Frankrijk is één van de grote speerpunten van het Frankrijkbeleid van de Vlaamse regering . Bij zijn aantreden als Vlaams minister van Buitenlands beleid , constateerde Geert Bourgeois echter dat deze samenwerking in Vlaanderen coördinatie en strategie mist . Er zijn heel wat initiatieven op Belgisch , Vlaams , provinciaal , intercommunaal en gemeentelijk vlak maar die verlopen veelal weinig gecoördineerd , laat staan dat ze uitgaan van een strategie . Minister Bourgeois zorgde dit jaar daarom voor de aanstelling van een Vlaams coördinator voor de grensoverschrijdende samenwerking in de persoon van de gouverneur van de Provincie West-Vlaanderen , Paul Breyne , voor een periode van vijf jaar . Hij leverde samen met de administratie Buitenlands Beleid al een aanzet tot een strategische visie voor de samenwerking met Nord-Pas de Calais en het metropoolgebied rond Rijsel . De coördinator treedt ook op als aanspreekpunt en verbindingspersoon voor alle betrokken Vlaamse diensten , inclusief de provincie , de intercommunales en de steden en gemeenten . Hij helpt hen de acties op elkaar af te stemmen vanuit een omvattend beleidskader . Tot slot verleent de coördinator ook ondersteuning aan de Vlaamse parlementsleden van de Frans-Belgische parlementaire werkgroep . Ten tweede werd er dit jaar bovendien een ministercomité voor de grensoverschrijdende samenwerking opgericht om de Vlaamse strategische visie voor de samenwerking met Noord-Frankrijk te sturen en te begeleiden . Eind dit jaar legt Bourgeois een strategie ter goedkeuring voor aan de Vlaamse Regering . Belangrijke sectorale dossiers die Vlaanderen van nabij volgt zijn o.m. de grote grensoverschrijdende infrastructuurdossiers zoals de Seine-Nord / Seine-Scheldeverbinding , van cruciaal belang voor onze havens en economie , en de geplande nieuwe snelwegverbinding Amiens-Rijsel-België , die mogelijk op ons wegennet zal aansluiten . Een ambtelijke werkgroep met vertegenwoordigers van Frankrijk , Vlaanderen , het Waals Gewest en de federale overheid werd hiervoor opgericht . Bijzondere aandacht gaat ook uit naar het onderwijs van het Nederlands in Nord-Pas de Calais . Door het departement Onderwijs , VVOB , de Nederlandse Taalunie en de Franse onderwijsautoriteiten werden er gedurende een tiental jaar inspanningen geleverd om Nederlands als vreemde taal aan te bieden in het Noord-Franse basisonderwijs en in het secundair onderwijs . Vanaf 2003 ging de Vlaamse subsidiëring voor het onderwijs Nederlands volledig over naar de Nederlandse Taalunie . Ook bilateraal blijft minister Bourgeois via diverse middelen en kanalen voor het onderwijs van het Nederlands ijveren . Steeds meer beroepsmiddens , bedrijven en economische organisaties , zoals de Kamers van Koophandel , organiseren tegenwoordig lessen Nederlands voor Franse werknemers . In het kader van de interregionale projecten Vlaanderen / Nord-Pas de Calais loopt er een project met VDAB en AFPA als partners , waarbij aan Franse werkzoekenden een taalopleiding Nederlands en stagemogelijkheden in Vlaanderen aangeboden wordt . Alle studies tonen immers aan dat de Vlaamse , en dan vooral de West-Vlaamse arbeidsmarkt , de komende jaren structureel nood zal hebben aan werkkrachten van elders .

WR-P-E-F-0000000022.dcoi
Vlaamse Regering in kort bestek - 18 november 2005 Op voorstel van vice-minister-president Frank VANDENBROUCKE : Bij de omvorming naar de nieuwe bachelor-masterstructuur in het hoger onderwijs is vooral in de studiegebieden Wetenschappen en Biomedische Wetenschappen de vraag gerezen om de mastersopleidingen te kunnen uitbreiden van 60 naar 120 studiepunten . Eind mei van dit jaar besliste de Vlaamse Regering die omvorming principieel mogelijk te maken , waarbij de opleidingen decretaal ten vroegste in het academiejaar 2007 - 2008 van start gaan . De mastersopleidingen in de informatica en de geografie bleven behouden op 60 studiepunten . Deze principiële goedkeuring werd gekoppeld aan de opschortende voorwaarde dat de instellingen voor 1 januari 2006 een gezamenlijke capaciteitsplanning voorleggen waarin wordt aangetoond dat de instelling of instellingen ( die gezamenlijk inrichten ) over de noodzakelijke onderwijs- en onderzoekscapaciteiten beschikken voor een opleiding . Nu verplaatst de Vlaamse Regering de uiterste datum van indiening van deze capaciteitsplanning naar 1 februari 2006 . De Erkenningscommissie zal hierover adviseren uiterlijk voor 1 mei 2006 . De uiterste datum van de definitieve beslissing over de uitbreiding van de omvang van de mastersopleidingen in de studiegebieden Wetenschappen en Biomedische Wetenschappen is 1 augustus 2006 . * * * Na advies van de Raad van State keurt de Vlaamse Regering acht besluiten definitief goed die per studiegebied de modulaire structuur van het secundair onderwijs voor sociale promotie vastleggen . Het gaat om de studiegebieden Auto , Handel , Huishoudelijk Onderwijs , Kant , Nederlands Tweede taal , Talen en Textiel en het experimentele studiegebied Bijzondere Educatieve Noden . Op voorstel van Vlaams minister Inge VERVOTTE : De Vlaamse Regering hecht haar principiële goedkeuring aan een besluit dat uitvoering geeft aan het decreet over de kwaliteit van de gezondheids- en welzijnsvoorzieningen in de psychiatrische ziekenhuizen en de centra voor geestelijke gezondheidszorg . Het decreet wil de kwaliteit van zorg in de Vlaamse zorgsector bevorderen door voorzieningen te responsabiliseren om die kwaliteit voortdurend te bewaken en te optimaliseren . De voorgestelde regeling is gelijklopend met de regeling die werd uitgewerkt voor de algemene , categorale en universitaire ziekenhuizen . Het uitvoeringsbesluit garandeert een gelijke behandeling van de verschillende verzorgingsvoorzieningen met de nadruk op responsabilisering bij de uitbouw van hun kwaliteitsbeleid , verhoging van hun keuzevrijheid en vereenvoudiging . Het besluit bevat een aantal operationaliseringen van decretale bepalingen over het kwaliteitshandboek , het kwaliteitsmanagementsysteem en de zelfevaluatie . Het besluit wordt voorgelegd aan de Raad van State . * * * In het kader van de extra toegekende middelen voor de realisatie van het uitbreidingsbeleid en het nieuwe beleid in 2005 keurt de Vlaamse Regering een besluit goed met verscheidene maatregelen tot wijziging van de programmatie voor de voorzieningen op het vlak van de sociale integratie van personen met een handicap . Het nieuwe programmatiecijfer voor de ( semi - ) residentiële sector wordt 23.568 . De huidige programmatie van zelfstandig wonen wordt uitgebreid tot 360 plaatsen . * * * De huidige overheidsopdrachten voor het leveren van vaccins voor de Vlaamse bevolking eindigen op 31 december 2005 . Daarom werd voorgesteld over te gaan tot een nieuwe overheidsopdracht volgens de procedure van de algemene offerteaanvraag voor de levering van vaccins voor de Vlaamse bevolking . Het gaat om alle vaccins in het basisvaccinatieschema en de opdracht geldt voor de periode van 1 januari 2006 tot 31 december 2008 . De Vlaamse Regering gunt de percelen 2 en 7 van deze overheidsopdracht op basis van de algemene offerteaanvraag . Perceel 1 wordt gegund via een onderhandelingsprocedure zonder bekendmaking . Op voorstel van Vlaams minister Dirk VAN MECHELEN : De Vlaamse Regering beslist Koen Devoldere , met ingang van 1 november 2005 , voor te dragen als lid van de raad van bestuur van FINOCAS nv , van waaruit hij ook wordt aangewezen als lid van de raad van bestuur van FININDUS nv. Op voorstel van Vlaams minister Bert ANCIAUX : De Vlaamse Regering kent 200.000 euro subsidie toe aan de vzw Vlaams Centrum voor Volkscultuur voor het opstarten van de organisatie van de Week van de Smaak 2006 . De Week van de Smaak wil zoveel mogelijk mensen de kans geven om op een toegankelijke wijze kennis te maken met ' smaak ' en te genieten van erfgoed , studies en verhalen over eten en drinken , gastronomie en alles wat daarbij komt kijken - en dit vanuit een cultureel perspectief . * * * Voor de regularisatie van voormalige DAC-projecten in de sectoren muziek , letteren en podiumkunsten voorziet de Vlaamse Regering in totaal bijna 2,6 miljoen euro voor een 25-tal organisaties . De bedragen per organisatie worden opgevat als een enveloppe die moet volstaan voor de loonkost van de voormalige DAC'ers . * * * De Vlaamse Regering gaat akkoord met het afsluiten van een co-productieovereenkomst tussen de Vlaamse overheid en de VRT voor de realisatie , productie en uitzending van het project ' Vlaanderen Sportland ' . Het gaat om een nieuw tv-programma over sporten die doorgaans minder aandacht krijgen in de media . De focus ligt daarbij op het sociale , menselijke aspect van sport(beleving) . De VRT wil deze reeks op Eén uitzenden van februari tot juni 2006 . De inbreng van de Vlaamse overheid voor het realiseren van dit project bedraagt 275.000 euro . * * * Het subsidiedecreet van de Vlaamse sportfederaties , de koepelorganisaties en de organisaties voor sportieve vrijetijdsbesteding voorziet zowel verplichte als facultatieve (basis)opdrachten , en dit alles met extra aandacht voor kwaliteitszorg . Een van de facultatieve opdrachten is prioriteitenbeleid , dat tot doel heeft de sportparticipatie van bijzondere doelgroepen en hun aansluiting bij een sportclub te bevorderen . De Vlaamse Regering beslist principieel om tot 31 december 2008 het bevorderen van de sportparticipatie van personen met een handicap als thema te nemen . Het prioriteitenbeleid richt zich tot personen jonger dan vijfenzestig jaar met een lichamelijke , verstandelijke of zintuiglijke handicap en naar personen met psychische beperkingen . Een versoepeling van de subsidieaanvraagprocedure houdt de drempel om in te tekenen op het prioriteitenbeleid zo laag mogelijk , zodat het de aanzet kan zijn tot het voeren van een effectief gehandicaptensportbeleid van de sportfederaties . Het besluit wordt voor advies voorgelegd aan de Raad van State . Op voorstel van Vlaams minister Bert ANCIAUX en van Vlaams minister Geert BOURGEOIS : De Vlaamse Regering hecht haar principiële goedkeuring aan het voorontwerp van decreet dat instemt met de Conventie over de bescherming van het immaterieel cultureel erfgoed , opgemaakt in Parijs op 17 oktober 2003 . Immaterieel erfgoed betreft allerlei tradities , rituelen en gebruiken , volksspelen , traditionele vermakelijkheden en festiviteiten , optochten , stoeten , processies , . Het voorontwerp van instemmingsdecreet wordt voor advies voorgelegd aan de Raad van State . Op voorstel van Vlaams minister Geert BOURGEOIS : De Vlaamse Regering bepaalt haar standpunt met betrekking tot het voorstel van een Richtlijn van het Europees Parlement en de Raad betreffende diensten op de interne markt . Zij stelt dat de richtlijn niet van toepassing is op de diensten van algemeen economisch belang , voor zover die beantwoorden aan de criteria bepaald door de lidstaten , inclusief de regionale overheden . De minister bevoegd voor Buitenlands Beleid roept op korte termijn een interkabinettenwerkgroep samen over de bepaling van deze criteria . Met betrekking tot de mogelijke invoering van het oorspronglandbeginsel wenst de Vlaamse Regering haar mogelijkheden te behouden om , binnen de limieten van de communautaire rechtsorde , en overeenkomstig de principes van subsidiariteit en niet-discriminatie , dienstverrichters opererend vanuit het buitenland aan dezelfde bepalingen en controle - ter bescherming van de werknemers en de werkzoekenden , ter bescherming van de consumenten en afnemers van diensten , en ter bescherming van de volksgezondheid en het leefmilieu - te onderwerpen als de dienstverleners op het eigen grondgebied . De Vlaamse Regering vraagt verder dat ze de vereisten die ze stelt inzake beroepskwalificaties , vergunningsstelsels , kwaliteitscertificaten en erkenningsregels voor wat betreft onder meer diensten van arbeidsbemiddeling , energiediensten en toeristische beroepen kan behouden na invoering van het oorspronglandbeginsel . * * * In het kader van de Doha-ronde zal van 13 tot 18 december in Hongkong de 6de Ministeriële Conferentie van de Wereldhandelsorganisatie ( WTO ) plaatsvinden . De Vlaamse Regering neemt in dit kader kennis van het overzicht van de recente ontwikkelingen in de multilaterale handelsonderhandelingen . Het verloop van de onderhandelingen zal een impact hebben op het toekomstige beleid van de Vlaamse overheid . Om de Vlaamse Regering in de mogelijkheid te stellen om met kennis van zaken een duidelijke en coherente positie in te nemen en deze mee te delen aan de federale overheid en aan de Europese Commissie , heeft de werkgroep WTO een voorstel van standpunt opgesteld . Dat wordt nu goedgekeurd . * * * In het kader van het project Beter Bestuurlijk Beleid ( BBB ) waarbij de beleidsdomeinen binnen de Vlaamse administratie worden geherstructureerd , keurt de Vlaamse Regering , na onderhandelingen met alle representatieve vakorganisaties , opnieuw principieel een besluit goed over de vaststelling van de rechtspositie van het personeel van de Vlaamse overheid . Het besluit wordt voor advies voorgelegd aan de Raad van State . Op voorstel van Vlaams minister Kris PEETERS : Na advies van de Raad van State hecht de Vlaamse Regering haar definitieve goedkeuring aan het Scheepvaart- en het Tariefreglement voor het Zeekanaal Brussel-Schelde . De bestaande bepalingen die betrekking hebben op gewestmateries worden in de oude reglementen opgeheven en vernieuwd . * * * De Vlaamse Regering beslist de problematiek van de oude loodsendossiers voor te leggen aan het Overlegcomité federale regering , gemeenschaps- en gewestregeringen met het oog op het krijgen van een dotatie van de federale regering , gelet op de negatieve gevolgen voor Vlaanderen van de door de federale overheid gestelde daden in deze materie . * * * In het kader van het Kyotoprotocol over de reductie van de uitstoot van broeikasgassen sluit de Vlaamse Regering een convenant met BASF-Antwerpen met betrekking tot de vermindering van N2O-emissies per ton geproduceerd salpeterzuur . Doel is de vermindering van N2O-emissies tot een zo laag mogelijk niveau door de toepassing op elke individuele installatie van de beste beschikbare techniek voor de reductie van N2O-uitstoot . N2O is beter gekend als lachgas . * * * Door de aanwezigheid van het vogelgriepvirus in Europa is het risico reëel geworden dat dit zeer besmettelijke virus naar Vlaanderen overslaat . Aangezien jacht en bestrijding kunnen leiden tot een verstoring van mogelijk besmette wilde vogels , die zich aldus gaan verplaatsen en bijgevolg bijdragen tot een grotere verspreiding van het besmettingsrisico , keurt de Vlaamse Regering een besluit goed dat de bevoegde minister machtigt desgevallend een tijdelijk jacht- , bestrijdings- en vervoersverbod in te stellen voor vogelsoorten die als jaagbaar wild zijn gerangschikt . Dit verbod kan uitgevaardigd worden over heel Vlaanderen of voor afgebakende regio's waar besmetting met het vogelgriepvirus werd vastgesteld of waar het risico op besmetting reëel is . * * * Na advies van de Raad van State hecht de Vlaamse Regering haar definitieve goedkeuring aan het besluit dat bepaalt dat elektriciteit in het weekend voortaan wordt aangerekend aan nachttarief . Dit gebeurt door de registratie van het verbruik tijdens de weekenddagen te laten gebeuren op de teller die normaal voor de nachturen is geprogrammeerd . Een verschuiving van de huishoudelijke vraag naar elektriciteit naar het weekend leidt tot een meer optimale benutting van de productiemiddelen en tot rationeler energiegebruik . De Vlaamse minister bevoegd voor het energiebeleid zal met het Waals en het Brussels Hoofdstedelijk gewest gesprekken aanknopen om tot een gelijktijdige invoering van de maatregel in de drie gewesten te komen . Tegelijk zal hij met de federale minister bevoegd voor het energiebeleid afspraken maken om te komen tot een beperking van de tarifaire consequenties van de maatregel . * * * De Vlaamse Regering keurt principieel een besluit goed ter bevordering van elektriciteitsopwekking in kwalitatieve warmtekrachtcentrales . Het voorstel is gesteund op Europese regelgeving die bepaalt dat alle lidstaten een systeem van garanties van oorsprong moeten invoeren en die een definitie invoert van hoogrenderende warmtekrachtkoppeling . De lidstaten moeten regelmatig rapporteren over het potentieel aan hoogrenderende warmtekrachtkoppeling en de evolutie van het aandeel warmtekrachtkoppeling in de elektriciteitsproductie . Het besluit vervangt het besluit van 7 september 2001 dat de voorwaarden bepaalt waaraan een kwalitatieve warmtekrachtkoppeling moet voldoen en het besluit van 5 maart 2004 over het warmtekrachtkoppelingcertificatensysteem . Deze beslissing zal een positieve invloed hebben op de markt van de milieuvriendelijke opgewekte elektriciteit . Het besluit wordt voor advies voorgelegd aan de MiNaraad , de SERV en de VREG . * * * De Vlaamse Regering wijzigt principieel het besluit van 29 maart 2002 over de openbaredienstverplichtingen ter bevordering van rationeel energiegebruik . De wijzigingen betreffen onder meer de energiebonactie . Om ervoor te zorgen dat de bedeelde spaarlampen in de tweede fase maximaal nuttig worden gebruikt , dient er volledige keuzevrijheid te worden geboden inzake het type spaarlamp . De netbeheerder zal in mei 2006 aan ieder Vlaams gezin één of meerdere kortingbonnen met een waarde van 5 euro uitdelen voor de aankoop van een spaarlamp . De kortingbon kan voor het einde van 2006 ingeruild worden bij winkels die spaarlampen verkopen . Een andere wijziging betreft de verplichting van de netbeheerder om een gratis energieboekhoudsysteem aan te bieden aan basis- en secundaire scholen , welzijns- en gezondheidsvoorzieningen . In dat systeem moeten zowel elektriciteits- , gas- als stookolieverbruik worden opgevolgd . In deze instellingen is er een groot energiebesparingspotentieel aanwezig . Dikwijls is er echter onvoldoende ( technische ) kennis om het aanwezige potentieel te benutten en zijn deze instellingen onvoldoende vertrouwd met het beheer en de interpretatie van energiegegevens . Een inzicht in het energieverbruik en de daarmee gepaard gaande kosten , zal dikwijls leiden tot eenvoudige ingrepen die slechts beperkte investeringen vereisen . Het wijzigingsbesluit wordt voor advies voorgelegd aan de MiNa-raad , de SERV en de VREG . * * * De Vlaamse Regering stelt Guy Haemels , directeur bij de Openbare Vlaamse Afvalstoffenmaatschappij ( OVAM ) , aan als waarnemend adjunct-administrateur-generaal bij dezelfde instelling . Op voorstel van Vlaams minister Marino KEULEN : Na onderhandelingen met alle representatieve vakorganisaties beslist de Vlaamse Regering opnieuw principieel tot wijziging van het besluit van 11 juni 2004 dat het statuut van de gewestelijke ontvangers vaststelt . Met de wijziging wordt het statuut van de gewestelijke ontvangers aangepast aan de wijzigingen van het Vlaams Personeelsstatuut , tengevolge van sectorale akkoorden en wijzigingen van federale wetgeving . Verder worden er een aantal sociale voordelen ingevoerd , die ook toegekend worden aan de Vlaamse ambtenaren . Ten slotte worden een aantal errata gecorrigeerd . Het wijzigingsbesluit wordt nu voorgelegd aan de Raad van State .

WR-P-E-F-0000000023.dcoi
Minister Moerman lanceert rondetafel voor biotech en farmasector Vlaams minister van Economie , Wetenschap en Innovatie Fientje MOERMLAN lanceert vanmiddag in Gent , samen met FlandersBio en Pharma.be , de rondetafelconferentie " levenswetenschappen " . De bedoeling van de rondetafel is een zo gunstig mogelijk investeringsklimaat te creëren voor de biotechnologische en farmaceutische sector . De rondetafel brengt alle actoren ( de overheid , de biotechnologische en farmaceutische sector ) in een ruim overleg samen . De rondetafel zal binnen zes maanden een witboek publiceren dat de problemen van de sector oplijst en aanbevelingen doet aan de verschillende overheden om een optimaal flankerend beleid voor de biotech en farmasector te realiseren . Tijdens de " Knowledge for Growth Conference " in juni 2005 namen de Vlaamse biotechbedrijven , onder impuls van minister Moerman , het initiatief om een rondetafel levenswetenschappen op te richten . Ook de farmaceutische industrie sloot zich aan bij dit initiatief . Deze Vlaamse rondetafel sluit aan bij het overlegplatform van de federale regering met de farmasector , maar spitst zich toe op de regionale bevoegdheden in het dossier . Op die manier geeft minister Moerman een concrete invulling aan de " Pax Pharmaceutica " , waarvoor de federale regering deze week de basis heeft gelegd . Als we het klimaat voor onderzoek en ontwikkeling in Vlaanderen gunstig willen houden , is het van cruciaal belang dat de verschillende overheden nauw samenwerken . Het Vlaamse platform zal dus in gecoördineerd overleg met het federale niveau samenwerken , aldus minister Moerman . De rondetafel biotech en farma is de tweede task force die minister Moerman opricht om het investeringsklimaat voor een bepaalde sector te versterken . Een jaar geleden ging de rondetafel voor de automobiel van start .

WR-P-E-F-0000000024.dcoi
Seminarie Vrouwelijk Ondernemerschap Op 19 december 2005 organiseert het Euro Info Centre van het ministerie van de Vlaamse Gemeenschap een seminarie over " Vrouwelijk Ondernemerschap " . Dit seminarie richt zich in de eerste plaats tot potentiële vrouwelijke ondernemers en verder tot alle bedrijven in Vlaanderen . Verschillende vrouwelijke ondernemers zullen vanuit hun praktijkervaring hun visie over het vrouwelijk ondernemerschap toelichten . Tegelijkertijd is dit seminarie het forum bij uitstek om van gedachten te wisselen met mensen die dezelfde doelstelling nastreven : ondernemen als een uitdaging ! Het seminarie vindt plaats in het Markiesgebouw , Markiesstraat 1 , 1000 Brussel . Het Markiesgebouw ligt op een loopafstand van het station van Brussel-centraal . U kunt gratis parkeren in het gebouw . Het seminarie begint om 9.30 uur en eindigt rond 12.30 uur . De toegang is gratis , maar het aantal plaatsen is beperkt . Achteraf biedt het Euro Info Centre een broodjeslunch aan . U kunt u inschrijven via e-mail op euroinfocentre@vlaanderen.be vóór vrijdag 16 december 2005 .

WR-P-E-F-0000000025.dcoi
60 jaar UNESCO : Vlaanderen bouwt UNESCO-commissie verder uit Vandaag precies 60 jaar geleden kwamen de leiders van 37 landen in Londen bijeen voor de oprichting van de UNESCO . UNESCO's missie , ' het bevorderen van vrede en de veiligheid in de wereld door het stimuleren van internationale samenwerking op het vlak van onderwijs , natuurwetenschappen , sociale en menswetenschappen , cultuur , communicatie en informatie ' , heeft vandaag , zes decennia later , nog steeds niet aan belang ingeboet . Vlaams minister van Buitenlands Beleid Geert BOURGEOIS maakt bekend dat hij de Vlaamse UNESCO-commissie nog verder wil versterken . Volgend jaar wordt ze alvast uitgebreid met een voltijdse secretaris . Vlaanderen onderschrijft expliciet de doelstellingen van de UNESCO . " Baskenland en Vlaanderen zijn de enige deelstaten die een rechtstreekse samenwerkingsovereenkomst hebben met deze VN-organisatie , " aldus minister Bourgeois . Sedert het Sint-Michielsakkoord van 1993 is Vlaanderen bevoegd voor het buitenlands beleid voor alle materies waarvoor het ook op binnenlands bevoegd is . " Gezien de UNESCO zich toespitst op onderwijs , wetenschap en cultuur , is ze één van de prioritaire internationale partners van Vlaanderen , " stelt Bourgeois . Op 6 maart 1998 ondertekenden Vlaanderen en UNESCO hiervoor een samenwerkingsovereenkomst . In 2004 werd de Vlaamse UNESCO-commissie opgericht als aanspreekpunt voor de UNESCO met betrekking tot de ontwikkeling van haar programma's . De Vlaamse bevolking kan er terecht voor informatie over het werk van de organisatie . Daarnaast verleent de commissie adviezen aan de Vlaamse regering . De commissie bestaat uit een brede vertegenwoordiging van de Vlaamse expertise op het vlak van cultuur , onderwijs en wetenschappen . " Door dit rechtstreekse samenwerkingsverband neemt Vlaanderen zijn verantwoordelijkheid op het vlak van structurele internationale solidariteit . Jaarlijks besteden we via twee speciale Trustfondsen ongeveer 1,75 miljoen euro aan UNESCO-projecten , " zegt Bourgeois . " Anderzijds betekent deze samenwerking met UNESCO ook een belangrijke erkenning van Vlaanderen als volwaardige internationale gesprekspartner . UNESCO Directeur-Generaal Matsu-ura , zowat de Kofi Annan van de UNESCO , was dit voorjaar nog vol lof over de samenwerking met Vlaanderen . Zijn erkenning van het internationale belang van Vlaanderen doet deugd en past volledig in mijn beleidsdoelstelling om Vlaanderen op de wereldkaart te zetten . "

WR-P-E-F-0000000026.dcoi
Diversiteitsdag op dinsdag 22 november 2005 Het departement Leefmilieu en Infrastructuur ( LIN ) voert gelijke kansen en diversiteit in het personeelsbeleid hoog in het vaandel . Daarom organiseert het team Gelijke Kansen van de administratie Wegen en Verkeer ( AWV ) voor het eerst een diversiteitsdag , een sensibiliseringsproject dat in het teken staat van het anders-zijn en het waarderen van de verschillen . De diversiteitsdag heeft plaats op 22 november 2005 in het Europees Conferentiecentrum , Markiesgebouw , Markiesstraat 1 in Brussel . Vlaams minister van Gelijke Kansen Kathleen Van Brempt zal op de dag aanwezig zijn . Verscheidenheid of diversiteit is niet meer weg te denken uit onze moderne samenleving . Onze maatschappij is een bonte mengeling van culturen , normen en leefgewoonten . Het is dan ook wenselijk dat elke organisatie streeft naar een weerspiegeling van de maatschappij in de samenstelling van haar personeelsbestand . Om die verscheidenheid te bereiken binnen het personeelsbestand van onze organisatie , moeten de verschillen erkend en gewaardeerd worden , en moeten ze er een plaats in vinden . Ook de diversiteit in geslacht , leeftijd , opleiding , ervaring , functie , handicap enzovoort kunnen een meerwaarde betekenen binnen de dienstverlening in deze uiterst diverse maatschappij . Mensen met verschillende achtergronden zorgen voor nieuwe ideeën , opvattingen en invalshoeken . Het is ook de taak van AWV om actief alles in het werk te stellen zodat iedereen gelijke kansen krijgt en alle aanwezige kwaliteiten en talenten kan benutten in een aangename werkomgeving . Het team Gelijke Kansen van de administratie Wegen en Verkeer wil tijdens de Diversiteitsdag zijn afdelingshoofden , stafleden en personeelsverantwoordelijken sensibiliseren over dit thema door de deelnemers als het ware onder te dompelen in een diversiteitsbad . Voor de middag krijgen ze een uiteenzetting over het Vlaamse beleid inzake evenredige arbeidsdeelname in de private en publieke sector . Gastsprekers zijn : - Chris Caestecker , directeur-generaal van AWV ; - Prof. dr. Machteld De Metsenaere van de VUB , voorzitster van het Diversiteitsforum ; - Ingrid Pelssers , emancipatieambtenaar van het ministerie van de Vlaamse Gemeenschap ; - Ria Claessens , voorzitster van het team " Gelijke Kansen AWV " ; - Michiel Van de Voorde , coördinator bij de afdeling Werkgelegenheidsbeleid ; - Stijn Germeys , projectbegeleider allochtonen bij CQ Staffing . Na de middag worden praktijkgetuigenissen afgelegd door Severine D'Hondt en Beatrix Verbiest , twee personeelsleden van het ministerie van de Vlaamse Gemeenschap met respectievelijk een visuele en auditieve handicap . Daarna kunnen de genodigden zelf actief deelnemen aan een van de twee workshops : " Vooroordelen veroordelen " en " Diversiteit bekeken door een andere bril " . Vlaams minister van Gelijke Kansen Kathleen Van Brempt zal deze dag afsluiten met een slotwoord . Het team Gelijke Kansen AWV is met deze diversiteitsdag niet aan zijn proefstuk toe . In het verleden heeft het al verschillende acties op touw gezet : aanmaken en verspreiden van affiches , een infosessie over ontoelaatbaar gedrag , genderneutrale functiebeschrijvingen enzovoort . Om iedereen die werkt in het ministerie van de Vlaamse Gemeenschap de kans te geven mee de sfeer op te snuiven van de diversiteitsdag , zal in sommige restaurants van de Vlaamse Gemeenschap een menu aangeboden worden uit de wereldkeuken . Ten slotte hoopt het team Gelijke Kansen om volgend jaar in het kader van diversiteit een evenement op te zetten waaraan alle personeelsleden kunnen deelnemen .

WR-P-E-F-0000000027.dcoi
Vlaamse Regering in kort bestek - 10 november 2005 Op voorstel van minister-president Yves LETERME : De Vlaamse Regering kent 290.000 euro subsidie toe aan de vzw Vlaams Fokkerijcentrum . Dit centrum groepeert alle erkende fokkersverenigingen . Op voorstel van vice-minister-president Frank VANDENBROUCKE : De Vlaamse Regering kent de werkingssubsidies toe voor het tweede werkjaar van de sectorconvenants voor de sector metaal arbeiders ( 357.000 euro ) en de sector metaal bedienden ( 153.000 euro ) . * * * In het kader van het nieuwe sectorconvenant voor de periode 1 mei 2005 tot 30 april 2007 kent de Vlaamse Regering 102.000 euro werkingssubsidie toe voor het eerste werkjaar van het sectorconvenant voor de grafische sector . * * * Na onderhandelingen met de representatieve vakorganisaties hecht de Vlaamse Regering opnieuw haar principiële goedkeuring aan het besluit dat het aantal dagen van omstandigheidsverlof voor personeelsleden uit het onderwijs naar aanleiding van de geboorte van een kind van vier naar tien dagen verhoogt . Het besluit legt ook vast hoe die tien dagen moeten worden opgenomen . Met dit besluit wordt uitvoering gegeven aan het punt 3.2 van de CAO VII met betrekking tot het vaderschapsverlof . Het besluit wordt voor advies voorgelegd aan de Raad van State . * * * De Vlaamse Regering wijzigt principieel het besluit over de personeelsformatie in het buitengewoon onderwijs . Het Geïntegreerd onderwijs ( GON ) is een samenwerking tussen het gewoon en het buitengewoon onderwijs . Als een leerling met een handicap naar het gewoon onderwijs gaat , kan in een aantal gevallen bijkomende GON-ondersteuning voorzien worden vanuit een school voor buitengewoon onderwijs . In een aantal scholen is de GON-populatie ondertussen groter dan de populatie in de school zelf . In een aantal scholen is de schoolpopulatie zodanig gedaald dat een lesopdracht voor de directie dreigt . Dit terwijl de betrokken directie meer en meer werk heeft met de organisatie van GON en de ondersteuning en de begeleiding van GON-begeleiders . Er wordt een regeling uitgewerkt waarbij voor de berekening van de lesopdracht van de directie van een school voor buitengewoon basisonderwijs de GON-leerlingen die zijn of haar school begeleidt bij de leerlingen van de school zelf geteld worden . Zo wordt vermeden dat een school voor buitengewoon onderwijs die veel inspanningen doet voor de integratie van gehandicapte leerlingen in het gewoon onderwijs gepenaliseerd wordt door een lesopdracht voor de directie . Het besluit wordt voor onderhandelingen voorgelegd aan alle representatieve vakorganisaties . Daarna gaat het voor advies naar de Raad van State . * * * In het kader van een inhaaloperatie qua investeringen in onderwijsinfrastructuur keurt de Vlaamse Regering principieel een conceptnota goed om via publiek-private samenwerking ( PPS ) die inhaalbeweging te kunnen financieren . Concreet zal er een beroep worden gedaan op een private investeringsvennootschap , die zal instaan voor het ontwerp , de bouw , de financiering , het onderhoud en de herstellingen van de schoolgebouwen . Daarnaast zal het vennootschap in schoolgebouwen , die niet op de investeringlijst voorkomen , energie-audits en meetcampagnes uitvoeren en een investeringsprogramma rationeel energiegebruik uitwerken . De bevoegde minister wordt gelast met het voorbereiden van de selectieprocedure van de vennootschap en met het voorbereiden van het ontwerpdecreet . Tevens zal hij starten met het overleg met de koepelorganisaties met het oog op het oprichten van een selectiecommissie . Ten slotte zal de bevoegde minister de huidige conceptnota voor advies voorleggen aan het kenniscentrum PPS en overleg organiseren met de federale regering . Op voorstel van vice-minister-president Frank VANDENBROUCKE en van minister Kathleen VAN BREMPT : De Vlaamse Regering keurt principieel de conceptnota goed over experimenten op het vlak van netoverstijgend leerlingenvervoer in het gewoon basisonderwijs . De conceptnota vertrekt van het ' STOP-principe ' , dat een bepaalde rangorde inhoudt bij de aanpak van mobiliteitsproblemen . Stappen en Trappen worden op de eerste plaats gepromoot , daarna komt het georganiseerd Openbaar vervoer . Het gebruik van Privé-voertuigen daarentegen wordt zo veel mogelijk ontraden . Alvorens dit voorstel in heel Vlaanderen in te voeren wordt het eerst drie jaar uitgetest in een aantal pilootgemeenten . Alle gemeenten in Vlaanderen krijgen op termijn de mogelijkheid om met ondersteuning vanuit de Vlaamse overheid leerlingenvervoer op hun grondgebied te organiseren . De gemeente doet dit in samenwerking met de scholen . Voor de uitvoering van het woon-schoolvervoer wordt een beroep gedaan op De Lijn . De conceptnota bevat de principes voor kandidaatstelling van gemeenten voor het deelnemen aan het experiment . De selectie zal gebeuren door een ambtelijke commissie . De start van de projecten wordt voorzien voor het schooljaar 2006 - 2007 . De bevoegde ministers van onderwijs en mobiliteit worden gelast met het oprichten van de ambtelijke selectiecommissie en het voorbereiden van de start van de experimenten . Verder zijn ze gelast om in de eerste helft van 2006 de dossiers met de praktische uitwerking van het experiment ter beslissing aan de Vlaamse Regering voor te leggen evenals het jaarlijkse evaluatierapport . Op voorstel van Vlaams minister Dirk VAN MECHELEN : Na de valorisatie van de aandelen Staal Vlaanderen NV en een reductie van het belang van de Vlaamse Participatiemaatschappij in de Gimv NV tot 40 % verdeelt de Vlaamse Regering de opbrengsten . * * * Als gevolg van de bestuurlijke vernieuwing keurt de Vlaamse Regering , na advies van de SERV en de Raad van State , definitief een ontwerpdecreet goed met decretale aanpassingen over ruimtelijke ordening en onroerend erfgoed . Zo geeft de oprichting van de strategische adviesraad , ter ondersteuning van de beleidsvoorbereiding en - evaluatie , voor het beleidsveld ruimtelijke ordening en onroerend erfgoed , aanleiding tot een aantal wijzigingen in decreten voor deze beleidsvelden , in het bijzonder voor wat de relatie met bestaande adviesorganen ( VLACORO en KCML ) betreft , die worden omgevormd tot technische adviescommissies . Als gevolg van de bestuurlijke vernieuwing wordt de beleidsvoorbereiding ondergebracht in het departement en de beleidsuitvoering in de agentschappen . Ook dit zorgt voor een aantal wijzigingen in de decreten , waar de terminologie moet worden aangepast . Ook het spreiden van de opdrachten van de ambtenaren Ruimtelijke Ordening ( RO ) in het beleidsveld RO over drie entiteiten heeft impact op de decreten ruimtelijke ordening . Ten slotte wordt van de gelegenheid gebruik gemaakt om een aantal verouderde bepalingen te actualiseren , te schrappen of te vereenvoudigen . Het ontwerp van aanpassingsdecreet wordt ingediend bij het Vlaams Parlement . * * * In het kader van de bestuurlijke vernieuwing keurt de Vlaamse Regering , na advies van de SERV en van de Raad van State , definitief een ontwerpdecreet goed tot oprichting van de strategische adviesraad ' Ruimtelijke Ordening - Onroerend Erfgoed ' ( SARO ) . Het ontwerp van oprichtingsdecreet wordt ingediend bij het Vlaams Parlement . * * * In het kader van de bestuurlijke vernieuwing beslist de Vlaamse Regering , na advies van de Raad van State , definitief tot oprichting van het intern verzelfstandigd agentschap zonder rechtspersoonlijkheid ( IVA ) ' RO-Vlaanderen ' . Het agentschap zal instaan voor het kwaliteitsvol uitvoeren van het beleid voor lokale ruimtelijke ordening en het beleid voor onroerend erfgoed . Het richt zich daartoe in het bijzonder op ondersteuning en begeleiding van burgers en lokale overheden en alle instanties of personen aan wie delen van de uitvoerende opdracht worden toevertrouwd . Het agentschap behoort tot het beleidsdomein Ruimtelijke Ordening , Woonbeleid en Onroerend Erfgoed . * * * In het kader van de bestuurlijke vernieuwing beslist de Vlaamse Regering , na advies van de Raad van State , definitief tot oprichting van het intern verzelfstandigd agentschap ( IVA ) ' Agentschap Inspectie RWO ' . Het agentschap wordt opgericht voor de handhaving en het toezicht in verband met ruimtelijke ordening , huisvesting , monumenten en landschappen en , wat het varend of roerend archeologisch erfgoed betreft , het culturele erfgoed . Het agentschap behoort tot het beleidsdomein Ruimtelijke Ordening , Woonbeleid en Onroerend Erfgoed . * * * Wegens de complexiteit van het dossier en het vereiste advies van de Raad van State , beslist de Vlaamse Regering de vervaltermijn voor de definitieve vaststelling van het gewestelijk ruimtelijke uitvoeringsplan ( RUP ) ' Leidingstraat tussen Weelde en Zandhoven ' , voorlopig vastgesteld op 4 februari 2005 , te verlengen met 60 dagen . * * * Wegens de complexiteit van het dossier en de verwerkingstijd na het vereiste advies van de Raad van State , beslist de Vlaamse Regering de vervaltermijn voor de definitieve vaststelling van het gewestelijk ruimtelijke uitvoeringsplan ' Noordelijke ontsluiting van de internationale luchthaven van Zaventem ' , voorlopig vastgesteld op 18 maart 2005 , te verlengen met 60 dagen . * * * De Vlaamse Regering beslist principieel tot definitieve vaststelling van het gewestelijk ruimtelijke uitvoeringsplan ( RUP ) ' Leidingstraat voor hoofdtransportleidingen tussen Kluizen en Eeklo ' op het grondgebied van Evergem , Waarschoot , Lovendegem , Zomergem en Eeklo . De drinkwaterbevoorrading in het noorden van Oost-Vlaanderen wordt voor een groot deel geproduceerd in het productiecentrum Kluizen van de Vlaamse Maatschappij voor Watervoorziening . Dit waterproductiecentrum opereert momenteel op 100 % van zijn capaciteit . Om aan de stijgende vraag naar drinkwater te kunnen blijven voldoen , wordt de productiecapaciteit ervan vergroot . Om deze grotere volumes te kunnen leveren , moeten ook de toevoerleidingen worden uitgebreid . Het besluit wordt voor advies voorgelegd aan de Raad van State . * * * De Vlaamse Regering beslist principieel tot definitieve vaststelling van het gewestelijk ruimtelijk uitvoeringsplan ' afbakening grootstedelijk gebied Gent ' . Ze gelast de minister van leefmilieu de Vlaamse Landmaatschappij ( VLM ) op te dragen uitvoering te geven aan de grondenbankwerking in functie van de realisatie van de groenpool Parkbos en het opmaken en uitvoeren van de nodige inrichtingsplannen . Ze breidt het werkingsgebied van de sociaal bemiddelaar voor de Vlaamse havens uit met de omgeving Overdam met het oog op het naleven van de Seveso-II richtlijn . Het besluit wordt voor advies voorgelegd aan de Raad van State . Op voorstel van Vlaams minister Bert ANCIAUX : De Vlaamse Regering verleent haar principiële goedkeuring aan het besluit over de organisatie van het Commissariaat-generaal voor de Bevordering van de Lichamelijke Ontwikkeling , de Sport en de Openluchtrecreatie en de instellingsspecifieke regeling van de rechtspositie van het personeel . Het besluit wordt nog voor onderhandelingen voorgelegd aan alle betrokken actoren . Daarna gaat het naar de Raad van State . * * * De Vlaamse Regering hecht haar goedkeuring aan de verkiezingsprocedure voor de Algemene Vergadering van de Vlaamse Jeugdraad . De procedure werd aangepast aan de recente decretale wijziging in verband met de samenstelling van de Vlaamse Jeugdraad die voortaan voor minstens de helft en ten hoogste 60 procent wordt verkozen uit kandidaten voorgedragen voor de landelijke georganiseerde jeugdverenigingen . Op voorstel van Vlaams minister Geert BOURGEOIS : Medio december 2004 kende de Vlaamse Regering een subsidie toe aan Artsen zonder Grenzen voor het project ' Geïntegreerd netwerk voor bestrijding van HIV / AIDS / SOA in Moatize en Tete , Mozambique ' . In het besluit stond echter een verkeerd subsidiebedrag . Dat wordt nu rechtgezet . Op voorstel van Vlaams minister Kris PEETERS : De Vlaamse Regering hecht , onder voorbehoud van technisch nazicht , haar goedkeuring aan de lijst van bodemsaneringen waarvan de uitvoering ambtshalve door de OVAM in 2006 zal worden begonnen of voortgezet . In de eerste plaats worden de bodemsaneringen aangepakt waar een saneringsplichtige in gebreke blijft en er een ernstige bedreiging van het leefmilieu is . Vervolgens worden dossiers opgenomen van vrijgestelden van saneringsplicht en projecten die een meerwaarde betekenen bij hergebruik na bodemsanering . * * * De Vlaamse Regering beslist tot ondertekening van de samenwerkingsovereenkomst tussen de Belgische Staat , het Vlaamse Gewest en het Waalse Gewest houdende uitvoering van beveiligingstaken door de Gewesten in hun hoedanigheid van uitbaters van de gewestelijke openbare luchthavens .

WR-P-E-F-0000000028.dcoi
Ruim 1 miljard voor scholenbouw via alternatieve financiering Van nu tot 2011 wordt 1,1 miljard geïnvesteerd in scholenbouw via publiek-private samenwerking ( PPS ) . De Vlaamse Regering heeft vandaag de concrete plannen van minister van Onderwijs Frank VANDENBROUCKE daarvoor goedgekeurd . De inhaaloperatie voor scholenbouw is de eerste grote PPS-constructie die door deze Vlaamse Regering wordt opgestart . De minister wijst erop dat deze investering , in economisch moeilijke tijden , een belangrijke impuls zal geven aan de bouwsector . In het budget is ook 100 miljoen euro voorzien voor energiebesparende investeringen in scholen waar geen grote verbouwingen gepland zijn . Vlaanderen heeft de voorbije decennia te weinig geïnvesteerd in schoolinfrastructuur . Volgens de laatste ramingen bedraagt de investeringsnood 1,9 miljard euro , waarvan ongeveer 1,4 miljard euro via subsidies van de Vlaamse overheid moeten komen . In 2005 bedroeg het budget voor scholenbouw 140 miljoen euro : met de reguliere budgetten alleen kan de achterstand dus niet teruggedrongen worden . Van bij haar aantreden heeft de Vlaamse Regering gezegd een investeringsregering te willen zijn . Ze maakt dat nu voor het eerst concreet via scholenbouw . In de meerjarenbegroting zijn voor de scholenbouw fors extra middelen uitgetrokken : 50 miljoen in 2006 en in 2007 , 75 miljoen in 2008 en in 2009 . Deze middelen zullen grotendeels gebruikt worden voor het optrekken van de reguliere investeringen . Op die manier wordt verhinderd dat de investeringsachterstand verder oploopt . Daarnaast komt er een inhaaloperatie via alternatieve financiering . De Vlaamse overheid zal daarvoor een vennootschap met financiële aandeelhouders selecteren waarin ze voor 25 % zal participeren . Deze vennootschap krijgt de verantwoordelijkheid voor het ontwerp , de bouw , de financiering en het instandhouden van de bouwprojecten ( design , build , finance and maintain , DBFM ) . Ze wordt geen eigenaar van de gebouwen , maar krijgt gedurende een langere tijd ( bv. 30 jaar ) een zogenaamde prestatiegebonden ' beschikbaarheidsvergoeding ' van de schoolbesturen . De projecten worden opgestart via afzonderlijke aanbestedingen , zodat de markt kan spelen . De selectie van de projecten gebeurt door een commissie , waarin de onderwijsnetten vertegenwoordigd zijn . Deze commissie moet ook de volgorde van uitvoering bepalen . Ze moet hiervoor een prioriteitenbeleid ontwikkelen , met onder meer aandacht voor rationeel energiegebruik , architectuurkwaliteit en de rol van de school in haar omgeving . Om over de architecturale kwaliteit van projecten te waken wordt samengewerkt met de Vlaamse Bouwmeester . Deze formule is een nieuwe variant op het DBFM-concept . Ze laat de overheid toe om op korte termijn een belangrijke inhaalbeweging te realiseren en de kost van de investering te spreiden , zonder de Europese begrotingsregels ( het zgn. ESR95 ) te overtreden . Dit is overigens formeel bevestigd door het Instituut van de Nationale Rekeningen . De minister van Onderwijs ziet echter nog verschillende andere voordelen : door de bundeling van investeringen kan de prijs gedrukt worden , de overheid staat veel sterker om een snelle uitvoering te realiseren , de schoolbesturen worden niet belast met coördinatie en opvolging van het bouwproject en kunnen zich dus op onderwijs toeleggen , . Frank Vandenbroucke verwacht dat vanaf 2008 elk jaar voor 250 miljoen euro projecten opgeleverd worden . De overheid heeft eerst nog heel wat voorbereidend werk voor de boeg ( decreet , bestek , selectie vennootschap , werkzaamheden selectiecommissie , . ) en ook voor het uitwerken van de individuele bouwprojecten heeft de vennootschap tijd nodig . Bovendien wordt over de uitwerking nog heel intensief overlegd met de koepels . Zoals gezegd wordt bij de selectie van de projecten rekening gehouden met de meerwaarde inzake rationeel energiegebruik ( REG ) . De PPS-constructie wordt echter ook gebruikt om REG te stimuleren in scholen die niet op de achterstandslijsten staan . De vennootschap zal hiervoor beschikken over 100 miljoen euro die tussen 2007 en 2011 geïnvesteerd wordt .

WR-P-E-F-0000000029.dcoi
Volgend schooljaar gratis leerlingenvervoer voor 5-tal pilootgemeenten Volgend schooljaar trekken Vlaams minister van Onderwijs Frank VANDENBROUCKE en minister van Mobiliteit Kathleen VAN BREMPT 1,2 miljoen euro uit voor pilootprojecten gratis , netoverschrijdend leerlingenvervoer en veilige schoolomgevingen . Deze pilootprojecten starten volgend jaar in basisscholen in een 5-tal gemeenten . Bedoeling is met deze projecten de mobiliteit van leerlingen en de veiligheid van schoolomgevingen te verbeteren . Dit werd vandaag beslist door de Vlaamse Regering . Stap-en-trap-zone : voorrang aan voetgangers en fietsers De pilootprojecten houden meer in dan alleen maar het aanbieden van leerlingenvervoer per bus . Bedoeling is leerlingen zo veel mogelijk te voet of met de fiets naar school te laten komen en auto's in de schoolomgeving zo veel mogelijk te weren . Daarom zal in elk project gewerkt worden met een stap-en-trap-zone , die afgebakend wordt door de gemeente samen met de scholen . In deze stap-en-trap-zone rijdt de schoolbus in principe niet , omdat verwacht wordt dat de leerlingen te voet of met de fiets naar school gaan . Er wordt wel rekening gehouden met leeftijd , verkeersveilige schoolomgeving , . Ook buiten deze zone wordt het stappen en trappen gepromoot . Dit kadert in het STOP-principe . Voorrang aan stappers en trappers , daarna pas openbaar vervoer ( schoolbus ) en pas als het niet anders kan , privé-vervoer ( auto ) . Voor voetgangers en fietsers zullen gemeenten en scholen specifieke maatregelen moeten nemen om hen zo veilig mogelijk naar school te laten gaan . Veilige fietsroutes , bewaakte oversteekplaatsen , voet- en fietspool enzovoort . Leerlingenvervoer per bus : woon-schoolvervoer en/of intern vervoer Leerlingenvervoer is een belangrijke factor binnen het mobiliteitsbeleid . Aangezien scholen 's morgens starten en 's avonds eindigen tijdens spitsuren , leidt dit tot grote verkeersstromen , zeker in de omgeving van scholen . Via goed georganiseerd leerlingenvervoer kan de verkeersdrukte worden beperkt en creëert men veiligere schoolomgevingen . Ook tijdens de schooluren hebben scholen soms behoefte aan busvervoer , bijvoorbeeld voor de trip naar het zwembad . Alle gemeenten in Vlaanderen krijgen op termijn de mogelijkheid om met ondersteuning van de Vlaamse overheid leerlingenvervoer op hun grondgebied te organiseren . De gemeente doet dit in samenwerking met de scholen . Voor het woon-schoolvervoer wordt een beroep gedaan op De Lijn . De pilootprojecten die volgend schooljaar van start gaan , geven de gemeenten de mogelijkheid om te experimenteren met netoverschrijdend leerlingenvervoer . De Vlaamse overheid subsidieert zodat het busvervoer voor de leerlingen gratis is . De subsidie wordt wel beperkt tot een bedrag dat overeenstemt met het vervoer van maximaal 10 % van de leerlingen . Dit om ' stappen en trappen ' aan te moedigen . De gemeente kiest in samenwerking met de scholen voor de organisatie van woon-schoolvervoer en / of intern vervoer ( regelmatig busvervoer naar zwembad , bibliotheek . ) . In principe beperkt de gemeente zich tot de scholen en leerlingen op het eigen grondgebied . Samenwerking met andere gemeenten is mogelijk en kan nodig zijn als binnen de eigen gemeente de vrije keuze niet kan gewaarborgd worden . Pilootprojecten praktisch Volgend schooljaar ( 2006 - 2007 ) is er 1,2 miljoen euro uitgetrokken voor pilootprojecten . Hiermee zullen ongeveer een 5-tal gemeenten kunnen gesubsidieerd worden . Gemeenten kunnen zich tot 10 januari 2006 kandidaat stellen voor het starten van een pilootproject volgend schooljaar . In februari 2006 maakt een ambtelijke commissie onder leiding van professor MIERMANS ( Universiteit Hasselt , Verkeerskunde ) , die bestaat uit de leden van het departement Onderwijs en van De Lijn en experten verkeersveiligheid , een selectie uit de kandidaat-gemeenten . De gemeenten moeten voldoen aan een aantal voorwaarden : - de gemeente heeft met alle basisscholen een akkoord over een duurzame samenwerking in het kader van leerlingenvervoer ; - de organisatie van leerlingenvervoer kadert steeds in de toepassing van het STOP-principe Vóór de instap in het project formuleert de gemeente samen met alle scholen op haar grondgebied de doelstellingen die ze willen bereiken in het kader van dit STOP-principe ; - de gemeente beschikt over een mobiliteitsplan ; - de gemeente betrekt alle scholen op het grondgebied bij de organisatie van het netoverstijgend leerlingenvervoer ; - indien de vrije keuze niet wordt gewaarborgd , sluit de gemeente een overeenkomst af met een aangrenzende gemeente . De scholen zelf moeten beschikken over een schoolvervoerplan of er binnen het jaar na opstart van het project één ontwikkelen . Evaluatie van de pilootprojecten Om zoveel mogelijk ervaring op te doen , is het belangrijk dat de pilootgemeenten een verschillend profiel hebben . Het moet gaan om landelijke en stedelijke gemeenten , gemeenten met een sterk of beperkt aanbod van openbaar vervoer , gemeenten die wel of geen leerlingenvervoer hebben , gemeenten waar vrije keuze van scholen al dan niet aanwezig is . Bedoeling is in de schooljaren 2007 - 2008 en 2008 - 2009 de projecten verder uit te breiden . Na drie jaar volgt dan een evaluatie en de ontwikkeling van een beleidskader ' leerlingenvervoer ' . Er zal onder andere onderzocht worden of en op welke wijze netoverstijgend leerlingenvervoer kan worden opgenomen in de mobiliteitsconvenanten .

WR-P-E-F-0000000030.dcoi
Minister Moerman stelt Vlaamse Chinastrategie voor in Beijing Vlaams minister van Economie Fientje MOERMAN heeft vanmorgen in Beijing op een China-Vlaanderen-seminarie de Vlaamse Chinastrategie voorgesteld . De voorstelling gebeurde in aanwezigheid van Ajit Shetty , CEO van Janssen Pharmaceutica , en werd bijgewoond door ruim 150 geïnteresseerden , waaronder 80 potentiële Chinese investeerders . Met de strategie " Flanders and China : an excellent future together " lanceert minister Moerman 8 concrete actiepunten en 4 aanbevelingen . Deze Chinastrategie streeft drie doelstellingen na . Ten eerste wil de minister een kader scheppen dat Vlaamse bedrijven toelaat de kansen die de Chinese markt biedt , optimaal te benutten . Volgens een recente Vokastudie overweegt 1 op 4 Vlaamse ondernemers binnen de 3 jaar zaken te doen met China . Dit is een heuse ommezwaai want traditioneel is 80 % van de Vlaamse export bestemd voor de Belgische buurlanden . Ten tweede wil de minister ook Chinese ondernemers overtuigen om in Vlaanderen te investeren . Europa is voor China een interessante investeringsregio . Door zijn centrale ligging in het hart van de Europese Unie , beschikt Vlaanderen over uitstekende troeven om buitenlandse investeringen aan te trekken . Met zijn netwerk van wereldhavens , een goed uitgebouwd en onderhouden wegennet is Vlaanderen ook een logistieke draaischijf die verschillende economische centra met elkaar verbindt . Bovendien beschikt Vlaanderen over hoogopgeleide arbeidskrachten en biedt het geïntegreerde diensten aan . Een derde belangrijke doelstelling van de Chinastrategie is gericht op hoogtechnologische en creatieve samenwerking . China en het Westen zijn op het vlak van (hoog)technologische samenwerking steeds meer op elkaar aangewezen . Vlaanderen beschikt over uitstekende kennis op het gebied van farma , biotechnologie , ICT , nanotechnologie , marketing en milieutechnologie . Minister Moerman wil op het gebied van onderzoek en ontwikkeling onder meer in deze sectoren proactief naar China toe werken . Om deze doelstellingen te bereiken stelt minister Moerman 8 concrete actiepunten voor : 1 . De oprichting van een dienstencentrum voor Chinese bedrijven in Vlaanderen 2 . Meer dienstencentra voor Vlaamse bedrijven in China 3 . Samenwerking in de levenswetenschappen 4 . Pro-actief benaderen van Chinese bedrijven 5 . De logistieke troef uitspelen 6 . Mobiliteit van onderzoekers tussen Vlaanderen en China 7 . Projecten in sectoren die zowel Vlaanderen als China interesseren 8 . Lancering Vlaamse promotiefilm Naast deze actiepunten , doet minister Moerman 4 aanbevelingen die over verschillende beleidsdomeinen heen reiken . Voor de uitwerking is dus een geïntegreerde aanpak nodig . 1 . Een Vlaams Huis in China 2 . Opbouwen van een kenniscluster China 3 . Een Chinese school in Vlaanderen 4 . Vlaanderen als toeristische bestemming voor de Chinezen De Chinastrategie duidt aan dat Vlaanderen de ontwikkeling van nieuwe economieën , zoals de Chinese , niet langer als een bedreiging , maar wel als een verhaal van kansen beschouwt , aldus minister Moerman . Alleen door een vooruitziend beleid dat snel inspeelt op de uitdagingen van morgen kan Vlaanderen een vooraanstaande rol blijven spelen op de internationale economische scène . Ook voor China is Vlaanderen een uitstekende investeringsregio en biedt wederzijdse economische samenwerking niets dan voordelen .

WR-P-E-F-0000000151.dcoi
Minister Moerman doet oproep aan alle Vlamingen om te investeren in innovatie Morgen keurt de Vlaamse Regering het Innovatieplan van minister van Wetenschap en Innovatie Fientje MOERMAN goed . Daarin roept minister Moerman de andere ministers van de Vlaamse Regering op om ook in hun beleidsdomeinen middelen voor innovatie te voorzien en beleidsoverschrijdende , concrete acties te realiseren . Tegelijk is dit ook een oproep aan alle Vlamingen om te investeren in innovatie . Dit zijn de negen krachtlijnen van het Vlaams Innovatieplan : 1 . Creativiteit en innovatie stimuleren in alle sectoren van de maatschappij 2 . Vlaanderen promoten als een internationaal actieve kennisregio 3 . Meer investeren in innovatie 4 . Een innovatieve omgeving creëren 5 . Als overheid het goede voorbeeld geven 6 . Meer onderzoekers aan het werk zetten 7 . Inzetten op " hot spots " : kennisregio's zoals Leuven en Gent 8 . Innovatie aanwenden als hefboom voor duurzame ontwikkeling 9 . Innovatief omgaan met zorg Over de concrete invulling van deze doelstellingen door de andere Vlaamse ministers zal minister Moerman elk jaar rapporteren aan de Vlaamse Regering én aan het Vlaams parlement . Een mooi voorbeeld van een beleidsoverschrijdend , innovatief initiatief is het Milieu en Energie Innovatieplatform ( MIP ) , dat de Vlaamse Regering in juli 2005 opgericht heeft . Het is een gezamenlijk initiatief van de ministers Moerman ( Innovatie ) en Peeters ( Leefmilieu en Energie ) en het brengt alle spelers samen ( overheid , bedrijfsleven en onderzoekswereld ) die actief zijn in de ontwikkeling van milieu- en energietechnologie . Het MIP zal trouwens dienen als test case voor het innovatief aanbesteden van overheidsopdrachten . Daarbij zal ruimte worden gemaakt voor offertes waarin technologie wordt voorzien , die nog gedeeltelijk ontwikkeld moet worden . De eerste opdracht wordt het ontwikkelen van alternatieve aandrijving voor bussen . De ministers van Mobiliteit , Milieu en Energie en Innovatie zullen hiervoor samenwerken met De Lijn . Voor Interuniversitair Centrum voor Breedbandtechnologie ( IBBT ) behoort multidisciplinair en beleidsoverschrijdend samenwerken tot de missie . De ziekenhuisschool van het UZ Gasthuisberg in Leuven is een tastbaar voorbeeld van hoe multidisciplinaire en beleidsoverschrijdende innovatie een vooruitgang kan betekenen voor de levenskwaliteit van alle Vlamingen en voor de sociale integratie van zieke kinderen in het bijzonder . Langdurig zieke kinderen kunnen er in een virtuele klasomgeving niet alleen de normale lessen blijven volgen , maar - en dit is nieuw - ook rechtstreeks in contact blijven met hun leraars en hun klasgenoten . Hier komt dus kennis samen uit de ICT , de gezondheidszorg en het onderwijs en dit in een innovatieve toepassing die ons welzijn verbetert . Innovatie is cruciaal voor het behoud van onze welvaart en ons welzijn , zegt minister Moerman . We zijn ons daar nog te weinig van bewust : het wetenschappelijk onderzoek werkt nog teveel in een hokjesmentaliteit . De Vlaamse kenniseconomie moet haar troeven sneller valoriseren . En het grote publiek moet beseffen dat innovatie overal in de maatschappij aanwezig is . Om heel Vlaanderen te betrekken bij het innovatiebeleid organiseert minister Moerman in 2006 een " Week van de Innovatie " . Een wervend project dat , net als Flanders Technology twintig jaar geleden , alle Vlamingen moet overtuigen van het belang van innovatie . Tijdens die week zullen ook de innovatieve acties die de andere Vlaamse ministers hebben gerealiseerd aan het grote publiek worden getoond . Om het grote publiek bij dit evenement te betrekken wordt binnenkort een website gelanceerd waarin alle Vlamingen hun ideeën over dit project kunnen spuien . Persinfo : Annemie Nijs , woordvoerster van minister Moerman - tel. ( 02 ) 552 61 11 - gsm . 0475 77 26 93 e-mail : persdienst.moerman@vlaanderen.be

WR-P-E-F-0000000152.dcoi
' Wetenschap maakt knap ! ' Op voorstel van minister van Wetenschap en Innovatie MOERMAN heeft de Vlaamse Regering vandaag het actieplan goedgekeurd om wetenschap aantrekkelijker te maken bij het grote publiek . Alle acties zijn te consulteren via de vernieuwde website www.wetenschapmaaktknap.be Vlaanderen heeft de komende tien jaar 15.000 onderzoekers nodig als het de Lissabon- en Barcelonadoelstellingen wil halen . Via het Odysseus-programma dat minister Moerman heeft uitgewerkt , worden eminente Vlaamse en buitenlandse onderzoekers naar Vlaanderen teruggehaald . Maar het is van cruciaal belang dat ook in Vlaanderen voldoende onderzoekers gevormd worden . Het actieplan om wetenschap te promoten richt zich dan ook vooral tot de schoolgaande jeugd . Vooral meisjes kiezen na de middelbare school nog niet genoeg voor wetenschappelijke en technologische richtingen . In het academiejaar 2003 - 2004 stapte nog geen vijf procent van de meisjes in de zogenoemde bètawetenschappen . In samenwerking met de bedrijfswereld worden nu projecten opgezet om meisjes meer te betrekken bij wetenschap en techniek . Daarvoor wordt een miljoen euro uitgetrokken . In de " techniekclubs " , een soort mini-opleidingen in techniek die ondermeer te volgen zijn in Technopolis in Mechelen , leren meisjes ondermeer omgaan met materialen en stoffen , om zo de interesse voor wetenschap en techniek aan te wakkeren . Voor het actieplan voor wetenschap wordt meer dan negen miljoen euro voorzien . Om het grote publiek te sensibiliseren , omvat het ook de samenwerking met de Volkssterrenwachten , Technopolis , de VRT ( " Over leven " ) , de wetenschapswinkels en de wetenschapsweek . Wetenschap , techniek en technologie verdienen een groot maatschappelijk draagvlak , zegt minister Moerman . De instroom van jong talent is cruciaal voor de verdere uitbouw van onze kennismaatschappij . Persinfo : Annemie Nijs , woordvoerster van minister Moerman - tel. ( 02 ) 552 61 11 - gsm . 0475 77 26 93 e-mail : persdienst.moerman@vlaanderen.be

WR-P-E-F-0000000153.dcoi
7,5 miljoen euro toe voor hongerbestrijding in Zuid - Afrika Vlaanderen trekt op voorstel van Vlaams minister van Ontwikkelingssamenwerking Geert BOURGEOIS de komende vijf jaar jaarlijks 1,5 miljoen euro uit voor meer voedselzekerheid in de Zuid-Afrikaanse provincie KwaZulu Natal . Met het programma " Empowerment for Food Security " wil de provincie zorgen voor een gevarieerd en stabiel voedselaanbod voor de gezinnen . KwaZulu Natal is een van de negen provincies van Zuid-Afrika . Met 9,4 miljoen inwoners is het een van de dichtstbevolkte regio's van het land , maar tegelijk ook een van de armste . 53 % van de totale bevolking leeft onder de armoedegrens , op het platteland loop dit percentage op tot 74 % procent . Meer dan een vijfde van de gezinnen van KwaZulu Natal leeft in absolute armoede . Die hoge armoedecijfers vertalen zich in een ernstig voedingsprobleem . Volgens Zuid-Afrikaanse statistieken staat voor ongeveer 35 % van de bevolking elke dag gelijk aan een zoektocht naar voedsel , waaronder vooral vrouwen , kinderen en ouderen . Ongeveer 43 % van de bevolking lijdt aan voedselarmoede en 1,5 miljoen kinderen lijden aan ondervoeding . Ten minste 21 % van de kinderen tussen een en negen jaar is onvolgroeid , wat wijst op een chronische ondervoeding in het verleden . Toch beschikt de regio over heel wat natuurlijke rijkdommen , zoals een goede bodem , een gunstig klimaat en voldoende water . Als dit potentieel optimaal en duurzaam zou worden aangewend , zouden de landbouwopbrengsten naar schatting met meer dan 350 % kunnen toenemen . Daarom bepaalde Bourgeois ' Strategienota Vlaanderen - Zuid-Afrika 2005 - 2009 , begin dit jaar goedgekeurd door de Vlaamse Regering , dat de samenwerking met KwaZulu Natal zich zal concentreren op landbouw en voedselveiligheid . In die context schrijft de Vlaamse overheid zich nu in het programma " Empowerment for Food Security " in . Met een geïntegreerde strategie wil het landbouwdepartement van de Zuid-Afrikaanse provincie de hoge graad van voedselonzekerheid aanpakken . Het " Empowerment for Food Security " programma houdt in dat , over verschillende overheidsdepartementen en niveaus heen , maatregelen worden genomen voor een betere productie , capaciteitsopbouw bij de overheid en sensibilisering over gezonde en gevarieerde voeding . Ook een nauwere samenwerking tussen de landbouwsector enerzijds en de gezondheidssector en de sociale dienstverlening anderzijds moet de voedselzekerheid verbeteren . Zuid-Afrika zelf financiert dit vijfjarenplan voor een totaalbedrag van 33,5 miljoen euro . Het programma start op 1 april 2006 . In de aanloop worden een programmamanager en districtsmanagers aangeworven , een stuurcomité opgezet en lokale medewerkers aangeduid . Jaarlijks zal het provinciale landbouwdepartement van KwaZulu Natal een activiteitenplan en een financieel plan ter goedkeuring voorleggen aan de Vlaamse Regering . persinfo : Ben Weyts , woordvoerder van minister Bourgeois - tel. 02 552 70 00 e-mail : persdienst.bourgeois@vlaanderen.be

WR-P-E-F-0000000154.dcoi
Vlaamse Regering in kort bestek - 9 december 2005 Op voorstel van minister-president Yves LETERME : Na advies van de Raad van State keurt de Vlaamse Regering definitief een ontwerpdecreet goed over de werking van het Fonds voor Landbouw en Visserij . Het wordt nu ingediend bij het Vlaams Parlement . * * * De Vlaamse Regering beslist dat het decreet tot oprichting van het extern verzelfstandigd agentschap Vlaams centrum voor Agro- en Visserijmarketing ( VLAM ) in werking treedt op 1 januari 2006 . Hierdoor wordt de overgang van de VLAM naar het beleidsdomein Visserij en Landbouw gerealiseerd overeenkomstig de doelstellingen van de Vlaamse Regering . * * * In het kader van het kaderdecreet Bestuurlijk Beleid beslist de Vlaamse Regering , na advies van de Raad van State , definitief tot oprichting van het intern verzelfstandigd agentschap zonder rechtspersoonlijkheid ' Instituut voor Landbouw- en Visserijonderzoek ' . Op voorstel van vice-minister-president Fientje MOERMAN : De Vlaamse Regering hecht haar goedkeuring aan de principes van het Actieplan Wetenschapsinformatie en Innovatie 2005 - 2006 en aan de vertaling van deze principes in concrete acties . Het actieplan is een instrument voor de popularisering van wetenschap , techniek en technologische innovatie . Hiermee kan een bijdrage geleverd worden tot het behoud of de vermeerdering van het aantal hoger opgeleiden in de wetenschappelijke en / of technische richtingen . De Vlaamse Regering neemt ook akte van het protocol van samenwerking tussen de Vlaamse minister van Economie , Ondernemen , Wetenschap , Innovatie en Buitenlandse Handel en de Vlaamse minister van Werk , Onderwijs en Vorming betreffende het project ' Techniek op School voor de eenentwintigste eeuw ' ( TOS21 ) . Ze legt ook 475.500 euro vast voor acht andere projecten , en nog eens bijna 1,5 miljoen euro voor de inschakeling van de hogescholen in dit actieplan . * * * De Vlaamse Regering beslist als mede-initiatiefnemer op te treden in het project ' Living Tomorrow 3 ' van de vzw Living Tomorrow 3 en kent een half miljoen euro subsidie toe . Living Tomorrow opende in 1995 haar eerste ' Huis van de Toekomst ' in Vilvoorde . Voor dit nieuwe project evolueerde men naar een Huis en Kantoor van de Toekomst . Doel is de innovatiegedachte in Vlaanderen verder te cultiveren bij bedrijven en bij het brede publiek . * * * De Vlaamse Regering hecht haar goedkeuring aan de krachtlijnen van het Vlaamse Innovatiebeleidsplan 2005 - 2010 . In een eerste deel schetst het plan de sterktes en zwaktes van het Vlaamse wetenschaps- en innovatiesysteem en presenteert het een kwantitatieve benchmarking van het Vlaamse systeem . In een tweede deel wordt een overzicht gegeven van de middelen die door de Vlaamse overheid vanuit het domein Wetenschap en Innovatie in de komende jaren worden ingezet . In deel drie worden een aantal krachtlijnen gedefinieerd voor de realisatie van een horizontaal Vlaams innovatiebeleid . Deze krachtlijnen moeten worden gezien als hefbomen voor alle leden van de Vlaamse Regering om vanuit hun eigen functionele bevoegdheden het Vlaamse innovatiepotentieel structureel te versterken . Het plan wordt voor advies voorgelegd aan de Vlaamse Raad voor Wetenschapsbeleid en de SERV . Daarna wordt het ingediend bij het Vlaams Parlement . Op voorstel van vice-minister-president Frank VANDENBROUCKE : Een nieuwe Europese richtlijn wijzigt de Europese richtlijnen over het algemene stelsel van erkenning van beroepskwalificaties en ook die over de beroepen van verpleegkundige , tandarts , dierenarts , verloskundige , architect , apotheker en arts . Daarom past de Vlaamse Regering principieel haar besluit aan dat die Europese richtlijnen uitvoert voor wervingsambten in het onderwijs . Het besluit wordt nog voor onderhandeling voorgelegd aan de representatieve vakorganisaties . Daarna wordt het voor advies ingediend bij de Raad van State . * * * De Vlaamse Regering wijzigt principieel een uitvoeringsbesluit bij het Decreet over Inspectie , Dienst voor Onderwijsontwikkeling en Pedagogische Begeleidingsdienst . Rekening houdend met de reële situatie enerzijds en de komende reorganisatie binnen Beter Bestuurlijk Beleid anderzijds , is het aangewezen het aantal verloven wegens opdracht of wegens ontstentenis van betrekking te verminderen van twaalf naar tien . Hiermee wordt de bestaande situatie geregulariseerd . Dit besluit wordt nog voor onderhandeling voorgelegd aan alle representatieve vakorganisaties . * * * In het kader van de nieuwe sectorconvenants 2005 - 2007 kent de Vlaamse Regering werkingssubsidies toe voor het eerste werkjaar van de volgende sectoren : de groene sectoren ( 204.000 euro ) , de internationale handel , het vervoer en aanverwante bedrijfstakken ( 51.000 euro ) en de social-profitsector ( 306.000 euro ) . Op voorstel van vice-minister-president Frank VANDENBROUCKE en van Vlaams minister Inge VERVOTTE : Het decreet Integrale Jeugdhulp voorziet een invoering van de integrale jeugdhulp in meerdere stappen en met een gefaseerde inwerkingtreding . Een eerste uitvoeringsbesluit had betrekking op het toepassingsgebied van de integrale jeugdhulp , de afbakening van de regio's en de beleidsafstemmingsstructuur . De Vlaamse Regering keurt nu , na advies van de VlOR en van de Raad van State , definitief een besluit goed over de modulering en de netwerken rechtstreeks toegankelijke (crisis-)jeugdhulpverlening . Het besluit legt de nadere regels vast in een duidelijk kader , waardoor de eerste stap van de daadwerkelijke implementatie van de integrale jeugdhulp realiteit wordt . Het besluit maakt onder meer een onderscheid tussen rechtstreeks toegankelijke en niet-rechtstreeks toegankelijke jeugdhulpverlening en beschrijft de opdrachten en de organisatie van de netwerken rechtstreeks toegankelijke jeugdhulpverlening en crisisjeugdhulpverlening . Op voorstel van vice-minister-president Frank VANDENBROUCKE en van Vlaams minister Kathleen VAN BREMPT : De Vlaamse Regering beslist tot gedeeltelijke verdeling van een provisioneel krediet voor de uitvoering van de maatregelen van het Vlaams Werkgelegenheidsakkoord 2005 . In totaal betreft het een overheveling van 17,8 miljoen euro naar de domeinen Werk en Sociale Economie . Op voorstel van Vlaams minister Inge VERVOTTE : De Vlaamse Regering wijzigt het subsidiebesluit van vrijetijdsorganisaties voor personen met een handicap . Het vigerende besluit wordt verlengd tot en met 31 december 2006 om zo een rechtsbasis te bieden voor de verdere werking van de 20 erkende en gesubsidieerde vrijetijdsorganisaties voor personen met een handicap . Er wordt opnieuw voorzien in een overgangsperiode van één werkingsjaar zodat het Vlaams Fonds voor Sociale Integratie van Personen met een Handicap in staat wordt gesteld uitvoering te geven aan de samenwerkingsovereenkomst over het te voeren vrijetijdsbeleid voor personen met een handicap tussen de Vlaamse ministers van Cultuur , Jeugd , Sport en Brussel en van Welzijn , Volksgezondheid en Gezin . * * * De huidige overheidsopdrachten voor het leveren van vaccins voor de Vlaamse bevolking eindigen op 31 december 2005 . Daarom werd voorgesteld over te gaan tot een nieuwe overheidsopdracht volgens de procedure van de algemene offerteaanvraag voor de levering van vaccins voor de Vlaamse bevolking . Het gaat om alle vaccins in het basisvaccinatieschema en de opdracht geldt voor de periode van 1 januari 2006 tot 31 december 2008 . De Vlaamse Regering gunt de percelen 3 , 4 , 5 en 6 van deze overheidsopdracht op basis van de algemene offerteaanvraag . * * * Momenteel is het lokale beleid kinderopvang enkel geregeld voor de uitbouw en organisatie van de buitenschoolse opvang . Vanuit de praktijk blijkt dat tijdens het lokale overleg ook andere deelvormen van opvang aan bod komen , zoals dagopvang , flexibele opvang , opvang van kinderen met een specifieke zorgbehoefte . De Vlaamse Regering keurt een besluit principieel goed dat lokale besturen wil stimuleren om te komen tot een kwalitatief en geïntegreerd beleid inzake kinderopvang , afgestemd op de lokale situatie . Het maakt van het Lokaal Overleg Kinderopvang een gemeentelijke adviesraad en verruimt de adviesbevoegdheid naar het gehele terrein van de kinderopvang . Het besluit wordt voor advies voorgelegd aan de Raad van State . Op voorstel van Vlaams minister Inge VERVOTTE en van Vlaams minister Marino KEULEN : De Vlaamse Regering keurt principieel een uitvoeringsbesluit goed bij het decreet over het Lokaal Sociaal Beleid . Het decreet heeft als algemene doelstelling bij te dragen tot een coherente , democratische , efficiënte en doelmatige inzet van publieke middelen . Dit is de gedeelde verantwoordelijkheid van alle bestuursniveaus . Door het introduceren van één Lokaal Sociaal beleidsplan ( LSb ) dat als (deel)basis kan dienen voor alle andere plannen wordt deze afstemming bevorderd en tegemoetgekomen aan de verzuchting over de huidige sectorale planlasten . Het besluit bevat bepalingen rond de sectoren waarvan de beleidspannen gekoppeld zijn aan het LSb , het model van LSb , het model van sociale conjunctuurbarometer en de procedure ter kennisgeving . Het uitvoeringsbesluit wordt voor advies voorgelegd aan de Raad van State . Op voorstel van Vlaams minister Dirk VAN MECHELEN : Om de ' werkloosheidsval ' te bestrijden en het ' gaan werken ' weer wat aantrekkelijker te maken , keurde de Vlaamse Regering begin dit jaar principieel een voorontwerp van decreet goed dat een forfaitaire vermindering in de personenbelasting invoert . Die vermindering is afhankelijk van de uitvoering van een beroepsactiviteit . Het voorontwerp van decreet werd voorgelegd aan de federale minister van Financiën , aan de federale regering en aan de gewestregeringen . Het werd ook voor advies voorgelegd aan het Rekenhof en aan de SERV . Deze adviezen leidden tot aanpassing van het voorontwerp van decreet . Het wordt nu opnieuw principieel goedgekeurd en voor advies voorgelegd aan de Raad van State . Op voorstel van Vlaams minister Dirk VAN MECHELEN en van Vlaams minister Kris PEETERS : De Vlaamse Regering wijzigt principieel het besluit over de dossiersamenstelling van de aanvraag voor een stedenbouwkundige vergunning . Concreet gaat het om de schrapping van de verplichting om een isolatieformulier bij de bouwaanvraag te voegen . Het besluit wordt voor advies voorgelegd aan de Raad van State . Op voorstel van Vlaams minister Bert ANCIAUX : In het kader van de bestuurlijke vernieuwing wijzigt de Vlaamse Regering principieel het decreet over de omvorming van de Vlaamse openbare instelling Commissariaat Generaal voor de bevordering van de Lichamelijke Ontwikkeling , de Sport en de Openluchtrecreatie tot het intern verzelfstandigd agentschap met rechtspersoonlijkheid BLOSO . De aanwerving van een topsportmanager heeft tot gevolg dat de beleidsondersteunende en coördinerende taken in verband met topsport niet langer door het agentschap zullen worden uitgevoerd . Het zal wel nog instaan voor de uitvoering van het topsportbeleid . Het voorontwerp van wijzigingsdecreet wordt voor advies voorgelegd aan de Raad van State . * * * In het kader van de oprichting van een Nationale Commissie voor de Rechten van het Kind keurt de Vlaamse Regering , na advies van de Raad van State , het ontwerpdecreet goed dat instemt met het samenwerkingsakkoord tussen de federale staat , de gemeenschappen , de gewesten , de Gemeenschappelijke Gemeenschapscommissie en de Franse Gemeenschapscommissie . Het ontwerp van instemmingsdecreet wordt ingediend bij het Vlaams Parlement . * * * De medisch verantwoorde sportbeoefening van minderjarige sporters is een belangrijke bekommernis van de Vlaamse Regering . Tot nu toe werden enkel voor minderjarige wielrenners , duatleten , triatleten en motorcrossers sportspecifieke besluiten uitgevaardigd . Voor ( minieme ) wijzigingen van de regelgeving van deze sporttakken diende een lange juridisch-technische weg afgelegd te worden . De Vlaamse Regering keurt nu een kaderbesluit principieel goed met bepalingen over medisch verantwoorde sportbeoefening bij de deelname van minderjarigen aan sportmanifestaties , proeven , wedstrijden en opleidingen in bepaalde sporttakken . Deze nieuwe regelgeving zorgt ervoor dat alle minderjarige sportbeoefenaars in eender welke sporttak op gelijke wijze kunnen worden behandeld . Belangrijkste voordelen voor de sporters en de federaties zijn de responsabilisering , de zelfregulering , de snellere afhandeling bij wijziging van de reglementering en de vermindering van de administratieve lasten . Het besluit wordt voor advies voorgelegd aan de Raad van State . Op voorstel van Vlaams minister Geert BOURGEOIS : De Vlaamse Regering keurt twee voorontwerpen van decreet principieel goed waarvan het ene instemt met het besluit van de vertegenwoordigers van de regeringen en de lidstaten over de voorrechten en immuniteiten die aan het Europese Defensieagentschap en zijn personeel worden verleend en het andere met het Aanvullend Protocol tussen België en het Europese Defensieagentschap . Beide voorontwerpen van instemmingsdecreet worden voor advies voorgelegd aan de Raad van State . * * * De Vlaamse Regering kent 1,5 miljoen euro subsidie toe aan het Department for Agriculture and Environmental Affairs van KwaZulu Natal voor het programma ' Empowerment for Food Security 2005 - 2009 ' . Het programma moet ervoor zorgen dat huishoudens een verbeterde toegang krijgen tot een stabiel en gevarieerd voedselaanbod en dat zij voedsel op een adequate manier gebruiken en consumeren . * * * De Vlaamse Regering neemt akte van de voorstellen van het Britse Voorzitterschap voor de Europese meerjarenbegroting 2007 - 2013 . Ze bepaalt haar standpunt ter zake en maakt dat over aan de Eerste Minister en de minister van Buitenlandse Zaken . * * * De Vlaamse Regering hecht haar goedkeuring aan een overeenkomst met de Provincie Antwerpen , de stad Antwerpen en de vzw Antwerps Pershuis voor de periode 2006 - 2007 . De overeenkomst houdt een verlenging in van de meerjarenovereenkomst die als doel heeft de uitbouw van een Internationaal Perscentrum Vlaanderen te realiseren . De vzw Antwerps Pershuis krijgt een subsidie van 100.000 euro . Op voorstel van Vlaams minister Kris PEETERS : In het kader van de bestuurlijke vernieuwing keurt de Vlaamse Regering principieel een voorontwerp van decreet goed met decretale aanpassingen binnen het beleidsdomein Mobiliteit en Openbare werken . Het voorontwerp van decreet wordt voor advies ingediend bij de Raad van State . * * * In het kader van de werken aan het Deurganckdok neemt de Vlaamse Regering kennis van de beslissing van het Havenbedrijf Antwerpen tot uitvoering van de verrekening nr. 2 in verband met de bouw van de kaaimuren . Ze machtigt de bevoegde minister om een medefinanciering van 60 % te verlenen . * * * De Vlaamse Regering wijzigt principieel het personeelsstatuut van de Vlaamse Maatschappij voor Watervoorziening . Het gaat om de integratie van een bijkomend deel van het bestaand forfaitair maandelijks weddecomplement ten belope van 50 euro ( à 100 % ) . Dit brengt de totale integratie op een bedrag van 100 euro ( à 100 % ) . Hierdoor dient de rechtspositieregeling op verschillende punten aangepast te worden . Daarnaast zijn er nog een aantal technische wijzigingen doorgevoerd . Het wijzigingsbesluit wordt voor advies voorgelegd aan de Raad van State . * * * De Vlaamse Regering wijzigt principieel het besluit tot uitvoering van de wet op de riviervisserij . Het nieuwe besluit verbiedt het gebruik van de palingfuik en het kruisnet voor de vangst van palingen . Voor beide vangsttuigen werd al een tijdelijk verbod ingesteld , dat nu dus definitief wordt . Het wijzigingsbesluit wordt voor advies voorgelegd aan de Raad van State . * * * In het kader van de bestuurlijke vernieuwing keurt de Vlaamse Regering principieel een aantal aanpassingen goed van de regelgeving van het beleidsdomein Mobiliteit en Openbare werken . Het besluit wordt voor advies ingediend bij de Raad van State . * * * Om de continuïteit in het functioneren van de Vlaamse Maatschappij voor Watervoorziening ( VMW ) niet in het gedrang te brengen , neemt de Vlaamse Regering een aantal beslissingen in personeelsaangelegenheden . Ze beslist het verzoek van Stan Beernaert , directeur-generaal van de VMW , om met ingang van 1 januari 2006 zijn ambt definitief neer te leggen , in te willigen . Ze verklaart meteen één betrekking van leidend ambtenaar , met de graad van directeur-generaal , vacant . Er wordt ook één betrekking van adjunct-leidend ambtenaar , met de graad van inspecteur-generaal , voor de functie van commercieel directeur vacant verklaard . Jobpunt Vlaanderen wordt gelast met de selectie . Bernard Breda , adjunct-leidend ambtenaar bij de VMW wordt met ingang van 1 januari 2006 aangesteld in de hogere functie van waarnemend leidend ambtenaar met de graad van directeur-generaal en dit tot de definitieve invulling van de vacature . Luc Asselman wordt benoemd als voorzitter van de raad van bestuur en Walter Cremers als lid . Aan Jan Umans wordt eervol ontslag verleend als commissaris van de Vlaamse Regering bij de VMW . Hij wordt vervangen door Sammy Wuyts . * * * Na de publicatie van het decreet tot oprichting van het agentschap Geografische Informatie Vlaanderen ( AGIV ) trad het decreet van 16 april 20004 over het Grootschalig Referentiebestand ( GRB ) in werking . Dit decreet hield geen rekening met de nieuwe structuren van Beter Bestuurlijk Beleid en de overdracht van het takenpakket inzake het geografisch informatiesysteem ( GIS ) en het GRB naar het nieuwe agentschap AGIV . Daarom wijzigt de Vlaamse Regering principieel het oprichtingsdecreet van het AGIV , zodat de noodzakelijke overeenstemming kan gerealiseerd worden . Er worden ook een aantal aanpassingen doorgevoerd aan de wijze van samenstelling van de raad van bestuur met als bedoeling de band met de Vlaamse Landmaatschappij ( VLM ) en de belangrijkste betrokken departementen te verzekeren . Er wordt ook voorzien in de aanstelling van een gewestcommissaris zowel bij het AGIV als bij de VLM . Het voorontwerp van wijzigingsdecreet wordt voor advies voorgelegd aan de SERV en daarna aan de Raad van State . * * * De Vlaamse Regering beslist om het arrest van het Hof van Beroep in Antwerpen inzake een geschil uit 1985 tussen een aannemer en de Vlaamse overheid uit te voeren . Het arrest verplicht de Vlaamse overheid tot betaling van 190.920 euro . De Vlaamse Regering beschouwt dit als een last uit het verleden , want daterend van vòòr de regionalisering . Ze legt daarom 50 % van het te betalen bedrag ten laste van het Vlaams Fonds voor de Lastendelging . * * * De Vlaamse Regering hecht haar goedkeuring aan het besluit tot vaststelling van de tarieven van het loodsgeld en andere vergoedingen en kosten voor loodsverrichtingen in het Belgische loodsvaarwater per 1 januari 2006 . Op voorstel van Vlaams minister Marino KEULEN : Na advies van de Raad van State keurt de Vlaamse Regering definitief het besluit goed over de aanwending van het fonds B2 door het Vlaams Woningfonds ( VWF ) van de Grote Gezinnen , ter uitvoering van de Vlaamse Wooncode . De wijzigingen beogen enerzijds de maximale verkoopwaarde bij het VWF op te trekken en anderzijds de uitbreiding van de doelgroep . ----- einde -----

WR-P-E-F-0000000451.dcoi
Nieuwe jaarverslagen zorginstellingen Persbericht , 6-1-2000 Donderdag 6 januari 2000 , persbericht nummer 1 Zorginstellingen moeten hun jaarverslag voortaan publiceren op een manier alsof zij een gewoon bedrijf zijn . Het gaat hierbij om ziekenhuizen , verpleeghuizen , inrichtingen voor gehandicapten en psychiatrische ziekenhuizen . Minister Borst van Volksgezondheid , Welzijn en Sport heeft hiervoor een nieuwe regeling getroffen . Zij volgt hiermee het advies op van instellingen als de Raad voor de Volksgezondheid en Zorg , het College voor Ziekenhuisvoorzieningen en de Raad voor de Jaarverslaggeving . Met de nieuwe vorm van jaarverslaggeving door ziekenhuizen komt er een beter inzicht in de investeringen van ziekenhuizen en in de besteding en ontwikkeling van de budgetten . Jaarlijks geven deze zorginstellingen gezamenlijk ruim 50 miljard gulden uit . Deze instellingen moeten hun jaarverslag voor 1 juni inleveren bij de `` Prismant " , instelling van en voor de zorg . Prismant is per 1 januari 2000 ontstaan uit een fusie tussen het NZi en de SIG . Prismant is van plan alle jaarverslagen op internet te zetten . De regeling van minister Borst is inmiddels in de Staatscourant gepubliceerd ( Regeling Jaarverslaggeving Zorginstellingen , RJZ ) . Ze geldt met ingang van het boekjaar 2000 . Het is de bedoeling dat met ingang van 2001 ook andere zorginstellingen , zoals RIAGG's en instellingen voor thuiszorg , onder de regeling vallen .

WR-P-E-F-0000000452.dcoi
Bank- en verzekeringstegoeden niet door oorlog aangetast in Nederlands-Indië Persbericht , 17-1-2000 Maandag 17 januari 2000 , persbericht nummer 2 Dit is een gezamenlijk persbericht van de Begeleidingscommissie Onderzoek Indische Tegoeden en het ministerie van Volksgezondheid , Welzijn en Sport De Tweede Wereldoorlog en de Japanse bezetting van Nederlands-Indië hebben niet geleid tot aantasting van banktegoeden en levensverzekeringen van Indische ingezetenen . Na de oorlog zijn de rechten van bankcliënten en polishouders vrijwel onverminderd gehandhaafd gebleven . De maatregelen van de Nederlandse , de Indische en daarna van de Indonesische overheid op het gebied van geldcirculatie en deviezenbeheer hebben veel problemen opgeleverd . Veel mensen zijn door het niet beschikbaar komen van gelden bij banken en verzekeringsmaatschappijen teleurgesteld . Rechtsherstel en de Rehabilitatieregeling hebben deze situatie verzacht , maar niet in alle gevallen opgevangen . Dat is de eindconclusie van de Begeleidingscommissie Onderzoek Indische Tegoeden . De Begeleidingscommissie heeft vandaag haar eindrapport aan minister Borst van Volksgezondheid , Welzijn en Sport aangeboden . Voorzitter van de commissie is mr. A.G. van Galen , oud-president van de Centrale Raad van Beroep en voormalig lid van de Raad van State in buitengewone dienst . De Begeleidingscommissie is begin 1998 ingesteld . De taak van de commissie was bronnen- en archiefonderzoek te laten uitvoeren naar particuliere Nederlandse bank- en verzekeringstegoeden die tijdens de Tweede Wereldoorlog in het voormalig Nederlands-Indië door de Japanse bezetter in beslag waren genomen . Daarnaast had minister Borst de commissie gevraagd onderzoek te laten doen naar het rechtsherstel rond die tegoeden en eventueel onderzoek uit te voeren naar overige in beslag genomen particuliere bezittingen . Na het uitbreken van de Tweede Wereldoorlog in Europa heeft het Nederlands-Indisch Gouvernement een aantal financiële maatregelen getroffen om kapitaalvlucht tegen te gaan en de tegoeden veilig te stellen met het oog op de oorlogsdreiging in Azië . Zo werden internationale transacties onder overheidstoezicht geplaatst en is de goudvoorraad uit Indië naar Australië en Zuid-Afrika overgebracht . De Japanse bezetter heeft na maart 1942 bijna alle banken geliquideerd en het levensverzekeringsbedrijf stilgelegd . De vooroorlogse financiële tegoeden in Nederlands-Indië zijn niet door de Japanse bezetter geroofd . Die waren er dus in augustus 1945 nog . De Japanse militaire overheid was wel direct verantwoordelijk voor de inbeslagname van overige waardevolle bezittingen , zoals sieraden uit bankkluisjes . Er zijn geen gegevens bekend over de exacte omvang van de hierdoor geleden schade . Na de Tweede Wereldoorlog volgde een periode van geleidelijk vrijgave van financiële tegoeden . Vlak na de oorlog konden mensen over het algemeen slechts in beperkte mate over hun tegoeden beslissen als gevolg van maatregelen van de Nederlands-Indische overheidsinstellingen . Deze maatregelen op het gebied van geldcirculatie en deviezenbeheer waren erop gericht de wederopbouw van Nederland en Nederlands-Indië te bekostigen . Alleen voor de opbouw van Indië en voor sociale zorg kon het geld worden opgenomen . Vanaf 1948 konden rekeninghouders in Indië weer beschikken over hun vooroorlogse tegoeden . Door de deviezenmaatregelen werd het overmaken van geld naar het buitenland , waaronder Nederland , echter sterk beperkt . Na de souvereiniteitsoverdracht werd door de geldsanering van de Indonesische overheid en de devaluatie van de rupiah de waarde van de tegoeden sterk aangetast . De Commissie Van Galen constateert dat het onmogelijk is om , op basis van het gevonden materiaal , individuele claims te achterhalen . De commissie heeft geen financiële aanbevelingen verbonden aan het eindrapport . Conform de opdracht beschrijft de Commissie Van Galen de resultaten van historisch onderzoek naar wat er met de financiële tegoeden van Nederlanders in het Nederlands--Indië van rond de Tweede Wereldoorlog is gebeurd . De regering zal een standpunt formuleren op het rapport van de begeleidingscommissie Onderzoek Indische Tegoeden in samenhang met de andere rapporten op dit gebied . ( Commissie Van Kemenade : coördinatie en internationale ontwikkelingen ; Commissie Scholten : rechtsherstel financiële instellingen in Nederland ; Commissie Kordes : Liro-archieven ) . Dit standpunt zal later deze winter worden gepubliceerd .

WR-P-E-F-0000000453.dcoi
Vliegenthart kondigt aanwijzing stichting opmaat aan Persbericht , 19-1-2000 Woensdag 19 januari 2000 , persbericht nummer 3 Staatssecretaris Margo Vliegenthart van VWS zal de Sichting Opmaat in Bedum een aanwijzing geven om de kwaliteit van de zorg in deze instelling voor verstandelijk gehandicapten op korte termijn te verbeteren . Met name de kwaliteit van het (zorg)management , het ontbreken van zorgplannen voor cliënten en het niet naleven van wettelijke bepalingen , zijn hiervoor aanleiding . De staatssecretaris heeft dat woensdag in een brief aan de Tweede Kamer laten weten . De Inspectie voor de Gezondheidszorg ( IGZ ) heeft de staatssecretaris op grond van de Kwaliteitswet Zorginstellingen om een aanwijzing voor de stichting gevraagd . De IGZ heeft de afgelopen tijd meerdere keren onderzoek gedaan bij Opmaat en ernstige tekortkomingen geconstateerd . Volgens de IGZ is in woningen van de instellingen sprake van slechte kwaliteit van zorg , mist het management van de instelling slagkracht en is op sommige plaatsen binnen Opmaat sprake van normvervaging en zijn er risico's voor bewonerszorg , professionele verantwoordelijkheid , hygiëne van de bewoners en de gebouwen . Overleg hierover van de IGZ met Opmaat heeft onvoldoende tot verbeteringen geleid . Volgens de IGZ is nog steeds sprake van slechte kwaliteit van zorg . Stichting Opmaat krijgt op 28 januari nog de gelegenheid om te reageren op het voornemen van de staatssecretaris . Daarna wordt de aanwijzing definitief . De aanwijzing houdt concreet onder meer in aanstelling op korte termijn van een crisismanager en een geneesheer-directeur , het opstellen van een zorgplan voor bewoners die dat nog niet hebben en samenwerking zoeken met een andere instelling om het huidige gebrek aan kwaliteit en deskundigheid op te heffen . Dit moet vastgelegd worden in een plan van aanpak op grond van conclusies en aanbevelingen van de IGZ . Volgens Vliegenthart is een cultuuromslag nodig en moeten de gezagsverhoudingen binnen Opmaat op zo kort mogelijke termijn hersteld worden . De Raad van Toezicht van Opmaat is onlangs afgetreden . De demissionaire raad heeft de koepelorganisaties van instellingen in de gehandicaptenzorg VGN gevraagd in samenwerking met de Federatie Ouderverenigingen een voordracht te doen voor een nieuwe raad van toezicht . Dat krijgt waarschijnlijk deze week z'n beslag .

WR-P-E-F-0000000454.dcoi
Drie uitvoeringsorganen ( CBZ , CSZ , en CTG ) geïnstalleerd Persbericht , 24-1-2000 Maandag 24 januari 2000 , nummer 4 Minister Borst heeft vandaag drie uitvoeringsorganen ingesteld : het College bouw ziekenhuisvoorzieningen ( CBZ ) , het College sanering ziekenhuisvoorzieningen ( CSZ ) en het College tarieven gezondheidszorg ( CTG ) . Deze colleges komen in plaats van de bestaande uitvoeringsorganisaties : het College voor ziekenhuisvoorzieningen ( CvZ ) , de Commissie sanering ziekenhuisvoorzieningen ( CSZ ) en het Centraal orgaan tarieven gezondheidszorg ( COTG ) . De nieuwe colleges hebben een andere opdracht dan de oude uitvoeringsorganen . De wijzigingen hebben betrekking op de taak , de samenstelling en de werkwijze van de bestuursorganen . Doel van de wijziging is een duidelijke scheiding te krijgen tussen advisering en uitvoering . Het College voor ziekenhuisvoorzieningen bijvoorbeeld was adviescollege en is nu uitvoeringsorgaan . De wijzigingen hebben ook te maken met de uitvoering van de Wet uitvoeringsorganen volksgezondheid ( Wuv ) . De minister van Volksgezondheid , Welzijn en Sport benoemt de leden van de colleges . De nieuwe colleges zijn samengesteld uit onafhankelijke deskundigen . In de oude structuur waren naast de door de overheid benoemde leden vertegenwoordigers uit het veld van de gezondheidszorg vertegenwoordigd . Voorzitter van zowel het College bouw ziekenhuisvoorzieningen als van het College sanering ziekenhuisvoorzieningen is de heer H.A. de Boer , voormalig secretaris-generaal van het ministerie van Welzijn , Volksgezondheid en Cultuur . Voorzitter van het College tarieven gezondheidszorg is de heer R. Scheerder . Hij was al voorzitter van het Centraal Orgaan Tarieven Gezondheidszorg .

WR-P-E-F-0000000455.dcoi
Platform openbare gezondheidszorg presenteert visie aan minister Borst Persbericht , 25-1-2000 Dinsdag 25 januari 2000 , persbericht nummer 5 Mensen leven langer tegenwoordig , maar de kans is groot dat ze daar te weinig van kunnen genieten , doordat ze op hogere leeftijd vaker en langer te maken krijgen met soms blijvende gezondheidsklachten . De winst in levensjaren moet daarom omgezet worden in gezondheidswinst . Dat is ook nodig omdat Nederland achterop dreigt te raken in Europa als het gaat om de gezondheid van vooral onze oudste ouderen . Meer gezondheidswinst moet onder andere worden behaald door wat te doen aan de toenemende risico's die jongeren nemen met hun gezondheid , bijvoorbeeld als het om roken en drankgebruik gaat . Daar is een flinke , gezamenlijke inspanning voor nodig van alle partijen die van belang zijn voor de bevordering van onze gezondheid . Zij moeten zich daar op vastleggen in een Nationaal Contract . Dat stelt het Platform Openbare Gezondheidszorg in zijn visiedocument Spelen op de winst . Het document is opgesteld op verzoek van minister Borst en is vandaag aan haar overhandigd door de voorzitter van het Platform , prof. dr. W. Lemstra . Openbare gezondheidszorg omvat de preventie van ziekte en de bescherming en de bevordering van de gezondheid . Ze heeft volgens het Platform een maatschappelijke betekenis die nog te veel wordt onderschat . Zo speelt openbare gezondheidszorg niet alleen een rol bij de aanpak van welvaartsproblemen , zoals ongezonde voeding en het gebrek aan beweging , maar ook bij maatschappelijke problemen zoals de jeugdproblematiek , de vergrijzing en allerlei vormen van overlast . Nationaal contract In het Platform Openbare Gezondheidszorg zitten deskundigen uit verschillende gezondheids- en overheidsorganisaties . Als het aan hen ligt , zullen alle betrokken partijen hun handtekening zetten onder een Nationaal Contract voor de Openbare Gezondheidszorg . Daarmee verplichten ze zich de komende jaren hard te werken aan het verlengen van de gezonde levensverwachting . Verder wil het Platform onder meer dat alle betrokkenen zich inspannen om de verschillen in gezondheid tussen mensen met veel en weinig inkomen en opleiding te verkleinen . Daarnaast moet de beoogde aanpak er voor zorgen dat jongeren minder gezondheidsrisico's nemen . Het Platform wil bovendien bereiken dat er gezamenlijk alles aan wordt gedaan om de huidige toename van psychosociale en psychische problemen een halt toe te roepen . Ook over de andere doelstellingen die het Platform noemt , moeten de contractpartners de komende jaren afspraken maken . Decentraal en centraal Het visiedocument van het Platform bevat een reeks voorwaarden om de openbare gezondheidszorg verder te versterken . Die zijn er vooral op gericht de samenwerking in de openbare gezondheidszorg te bevorderen . Die is nu nog te veel afhankelijk van het toeval . Er is een meer dwingende structuur nodig voor de samenwerking . De uitwerking van het Nationaal Contract moet daarom haar beslag krijgen tijdens een proces dat van twee kanten tegelijk van start gaat . Enerzijds wordt er decentraal door alle partijen onder regie en onder verantwoordelijkheid van de gemeente een lokaal of regionaal gezondheidsplan gemaakt . Tegelijkertijd gaat het rijk aan een eigen landelijk beleidskader werken . Op termijn moeten beide lijnen dan bij elkaar komen in ( financiële ) meerjarenafspraken . Samenhangende zorg Afspraken over de betrokkenheid van allerlei instellingen zijn ook van belang voor de samenhang in de zorg als geheel . Het Platform vindt dat de gezondheidszorg in ons land nu nog te veel uit losse onderdelen bestaat . Met zijn visie wil het Platform daarom een gezamenlijke aanpak van gezondheidsproblemen bevorderen . De openbare gezondheidszorg zelf heeft daar ook belang bij , omdat bijvoorbeeld bij het oplossen van problemen van mensen die in de gezondheidszorg tussen wal en schip zijn geraakt veel energie moet worden gestoken in het mobiliseren van de ' kolommen ' in onze zorg . Gunstige omstandigheden Het Platform ziet al wel enkele gunstige omstandigheden . Zo zijn gemeenten de laatste jaren meer gaan doen aan preventie . Ook is het aantal instellingen dat zich inspant aan het toenemen . In de openbare gezondheidszorg werken de overheden en zorginstellingen van nature al veel samen . Van oudsher ging het wat de zorgsector betreft vooral om GGD'en , en in mindere mate om Riagg's en thuiszorginstellingen , maar in toenemende mate erkennen nu ook bijvoorbeeld ziekenhuizen en huisartsen hun verantwoordelijkheid op dit terrein . Ook dat is een goed teken , volgens het Platform . Stimuleringsregeling Mede aan de hand van reacties op het Visiedocument gaat het Platform komend voorjaar de resultaten van zijn inspanningen na . Het Platform heeft bij de aanbieding van het Visiedocument aangekondigd de minister ook te zullen adviseren over eventuele vervolgstappen , zoals het uitwerken van een mogelijke stimuleringsregeling voor onder andere gemeenten en GGD'en .

WR-P-E-F-0000000456.dcoi
Geen eigen bijdrage medische hulpmiddelen en invoering product gebonden budget Persbericht , 28-1-2000 Dit persbericht is op vrijdag 28 januari 2000 door de Rijksvoorlichtingsdienst uitgebracht na afloop van de ministerraad . Het kabinet heeft op voorstel van minister Borst en staatssecretaris Vliegenthart van Volksgezondheid , Welzijn en Sport besloten om de toenemende kosten van de medische hulpmiddelen tegen te gaan . Zij beogen lagere prijzen te stimuleren door kartelvorming tegen te gaan en door de doelmatigheid te bevorderen van de verstrekking van medische hulpmiddelen . Zo kan de voorziene groei van de uitgaven van de medische hulpmiddelen worden beperkt . Inkrimping van het pakket of het in rekening brengen van hoger eigen bijdragen bij de gebruikers is niet nodig . Het gebruik van medische hulpmiddelen neemt toe . Volgens de bewindslieden van VWS weerspiegelt dit een positieve ontwikkeling . Medische hulpmiddelen bevorderen de zelfredzaamheid en de maatschappelijke participatie van mensen . Extra kosten voor opname in een instelling worden zo bestreden . Maar het toegenomen gebruik van hulpmiddelen leidt ook tot een forse groei in de uitgaven . Daarom is het kabinet akkoord gegaan met een aantal maatregelen om de beheersbaarheid van deze uitgaven te vergroten : het gebruik van de hulpmiddelen kan doelmatiger door het verbeteren van de deskundigheid bij het voorschrijven van hulpmiddelen . Ook zullen over het voorschrijven betere afspraken worden gemaakt . De prijzen van de artikelen zullen zakken doordat de concurrentie tussen aanbieders wordt bevorderd door doelmatiger inkoopbeleid . De ministeries van VWS en EZ zullen hiervoor een concurrentiebevorderend instituut in het leven roepen . Een aantal hulpmiddelen wordt onder het verlaagde BTW-tarief gebracht . Tenslotte wordt waar mogelijk het zogenoemde productgebonden budget ingevoerd , waarbinnen de consument zelf een afweging kan maken tussen de kosten en de baten van het benodigde hulpmiddel . De opbrengsten van deze maatregelen lopen op van 42 miljoen in 2000 , 80 miljoen in 2001 , tot 95 miljoen in 2002 . De gekozen aanpak heeft tot gevolg dat er geen politiek en maatschappelijk onwenselijke maatregelen , zoals pakketbeperking of een hogere eigen bijdrage , genomen hoeven te worden .

WR-P-E-F-0000000457.dcoi
Kabinet verbetert organisatie voedselveiligheid Persbericht , 28-1-2000 Dit persbericht is op vrijdag 28 januari 2000 na afloop van de ministerraad uitgebracht door de Rijksvoorlichtingsdienst Er is meer voorlichting nodig over voedselveiligheid . Het kabinet vindt dat het Voedingscentrum het beste in staat is hierbij de rol van onafhankelijk en gezaghebbend instituut te vervullen , een meerjarig voorlichtingsprogramma op te zetten en uit te voeren . Hierover wordt al met het Voedingscentrum overlegd . Er komt één centrale organisatie voor de melding van mogelijke voedselonveiligheid , met meldpunten op de ministeries van Volksgezondheid , Welzijn en Sport ( VWS ) en Landbouw , Natuurbeheer en Visserij ( LNV ) . Daarnaast zullen op de ministeries verbeteringen in de organisatie worden aangebracht . Ook in de communicatie en de samenwerking tussen de betrokken ministeries zullen verbeteringen worden aangebracht . Om de afstemming tussen de betrokken departementen te stimuleren komt er een interdepartementaal comité voedselveiligheid . Ook zal er een jaarlijkse rapportage over voedselveiligheid aan de Tweede Kamer worden gestuurd . Dat zijn de hoofdpunten van het besluit dat het kabinet vandaag heeft genomen over het rapport ' Voedselveiligheid : Waar borgen en waar zorgen : Onderzoek naar het waarborgen van voedselveiligheid ' . Dit rapport is op verzoek van de bewindslieden vorig najaar opgesteld door Bureau Berenschot . Aanleiding voor het rapport was de dioxinezaak van 1999 . De bewindslieden van VWS en LNV hebben Berenschot gevraagd de samenwerking tussen de betrokken departementen in beeld te brengen en de mogelijkheden voor de coördinatie en communicatie op het gebied van voedselveiligheid te verbeteren . Het kabinet ziet geen aanleiding voor een ingrijpende verandering in de politieke en ambtelijke verantwoordelijkheden voor het voedingsbeleid bij de ministeries van VWS en LNV . Wel wil het kabinet de aandacht richten op verbetering van werkprocessen , op een betere afstemming en op betere communicatie binnen en tussen de ministeries . Het Nederlandse voedsel is veilig en van goede kwaliteit . Consumenten stellen steeds hogere eisen aan de kwaliteit van het voedsel . Zaken als de BSE-crisis , genetische modificatie en de varkenspest hebben bijgedragen aan het bewustzijn van de consument over de wijze van produceren en de veiligheid van het voedsel .

WR-P-E-F-0000000458.dcoi
Gevaarlijke pil in uitgaanscircuit aangetroffen Persbericht , 28-1-2000 Vrijdag 28 januari 2000 , nummer 6 In Eindhoven is een xtc-achtige pil aangetroffen met , naast de werkzame stof MDMA , acht miligram strychnine , ofwel rattengif . Strychnine is een zeer gevaarlijke stof . De pil waar het in is aangetroffen is een gele pil met spikkels . De kans bestaat dat meer van deze pillen op de illegale markt als XTC , speed of iets dergelijks worden verkocht , ook elders in Nederland . Hoewel er nog geen strychninepillen zijn aangetroffen met een ander uiterlijk dan bovengenoemd , kan niet geheel worden uitgesloten dat pillen met een ander uiterlijk een vergelijkbare samenstelling hebben . Alle noodzakelijke maatregelen zijn getroffen .

WR-P-E-F-0000000459.dcoi
IGZ : Meer aandacht voor vocht en voeding in verpleeghuizen Persbericht , 3-2-2000 Dit persbericht gaat uit onder verantwoordelijkheid van de Inspectie voor de Gezondheidszorg . Verpleeghuizen besteden meer aandacht aan de vocht- en voedselvoorziening van hun bewoners , maar hebben hierover nog te weinig vastgelegd in hun beleid of in richtlijnen . Dit concludeert de Inspectie voor de Gezondheidszorg in haar rapport Vocht- en voedselvoorziening in de Nederlandse verpleeghuizen : beleid en praktijk , dat vandaag is aangeboden aan staatssecretaris Margo Vliegenthart van Volksgezondheid , Welzijn en Sport . De Inspectie adviseert om deze richtlijnen te ontwikkelen . Hierin moet komen te staan hoe verpleeghuizen op een verantwoorde manier de vocht- en voedselvoorziening van bewoners kunnen bewaken , ook wanneer bewoners niet meer willen eten en drinken . Zowel de staatssecretaris als de brancheorganisatie voor verpleging en verzorging en de Nederlandse Vereniging van Verpleeghuisartsen ( NVVA ) ondersteunen de aanbeveling van de Inspectie . Het onderzoek van de Inspectie is een vervolg op het rapport Voeding , vocht en incontinentiebeleid in verpleeghuizen uit 1997 . In vergelijking met 1997 is er veel verbeterd in de vocht- en voedselvoorziening van verpleeghuisbewoners . Bij driekwart van de bewoners loopt het toedienen en bewaken van vocht en voeding in de praktijk redelijk tot goed . Maar de Inspectie constateert ook dat een aantal aanbevelingen dat in 1997 al gedaan is , nog niet zijn opgevolgd . Zo is het beleid rondom vocht- en voedselvoorziening veelal nog niet vastgelegd en moeten zijn maaltijden nog steeds niet overal goed gespreid over de dag . Daarnaast lukt het verpleeghuizen nog niet om tijdens de maaltijden altijd voldoende personeel in te zetten dat de bewoners met het eten helpt . Verstoorde inname van voeding en vocht De Inspectie heeft tijdens het onderzoek ook gekeken naar de manier waarop verpleeghuizen omgaan met situaties waarin bewoners problemen hebben met eten en drinken of niet meer willen eten of drinken . De helft van de verpleeghuizen blijkt hier vastgesteld beleid over te hebben . Niet elk verpleeghuis heeft de beschikking over een diëtiste . De Inspectie de situatie in de meeste verpleeghuizen in de praktijk als redelijk tot goed , dankzij de betrokkenheid en inzet van de medewerkers . Bijna alle verpleeghuizen hebben van tijd tot tijd te maken met het staken of het niet starten van kunstmatige toediening van voeding . Dit soort beslissingen wordt door iedereen als emotioneel belastend en moeilijk ervaren . De Inspectie constateert dat bij de beslissing over het al dan niet kunstmatig toedienen van voeding voldoende aandacht is voor overleg met de familie . Aanbeveling De Inspectie beveelt aan om een werkgroep in te stellen die een ' multidisciplinaire richtlijn ' ontwikkelt . Hierin moet komen te staan op welke manier verpleeghuizen zorg kunnen dragen voor een verantwoorde vocht- en voedselvoorziening aan hun bewoners . Alle beroepsgroepen die te maken hebben met de zorg voor eten en drinken in verpleeghuizen , moeten in de werkgroep vertegenwoordigd zijn , zoals : verpleeghuisartsen , ziekenverzorgenden , verpleegkundigen en diëtisten . Reactie Vliegenthart Staatssecretaris Margo Vliegenthart van VWS vindt het positief dat de aandacht voor goede vocht- en voedselvoorziening in verpleeghuizen ten opzichte van 1997 is verbeterd . Dat blijkt vooral uit de praktijk van de zorgverlening . Wel moet de kwaliteit bij een deel van de verpleeghuizen systematischer bewaakt worden . Vliegenthart vindt dat de Inspectie het onderzoek over twee jaar moet herhalen om te kijken of dit verbeterd is . De staatssecretaris is blij dat de verpleeghuissector de aanbeveling van de IGZ overneemt om zelf in overleg met alle betrokken disciplines een gezamenlijke richtlijn te ontwikkelen . Die richtlijn kan er binnen zes maanden zijn , zo heeft de sector bij de aanbieding donderdag toegezegd . De richtlijn moet vervolgens in het beleid van de instellingen opgenomen worden . Vliegenthart vindt het vooral van belang dat bewoners van verpleeghuizen of hun vertegenwoordigers bij het opstellen van de richtlijn worden betrokken . De Inspectie vraagt ook aandacht voor de werkdruk onder het personeel in verpleeghuizen . Inmiddels is in het kader van Meerjarenafspraken voor de verpleeghuizen geld beschikbaar gekomen voor verlichting van de werkdruk : 132 miljoen gulden in 2000 , oplopend tot 255 miljoen in 2002 . Per bewoner kunnen hiermee circa honderd zorguren per jaar extra geleverd worden .

WR-P-E-F-0000000460.dcoi
Preventie jeugdgezondheidszorg versterken Persbericht , 4-2-2000 Dit persbericht , nummer 4 , is vrijdag 4 februari 2000 na afloop van de ministerraad uitgegeven door de Rijksvoorlichtingsdienst De preventieve rol van de jeugdgezondheidszorg wordt versterkt . Het kabinet heeft dat besloten op voorstel van staatssecretaris Vliegenthart van Volksgezondheid , Welzijn en Sport . Zo worden de schotten tussen de zorg voor 0- tot 4-jarigen en die voor de oudere jeugd weggehaald en komt er een uniform basispakket voor de gehele jeugd van 0 tot 19 jaar . Het basispakket wordt vastgelegd in de Wet Collectieve Preventie Volksgezondheid . Op lokaal niveau kan in bepaalde situaties meer zorg afgesproken worden . De nieuwe aanpak is vastgelegd in een notitie die aan de Tweede Kamer wordt aangeboden . Uitgangspunt is dat er een integraal aanbod komt in de jeugdgezondheidszorg voor 0- tot 19-jarigen . Zo ontstaat één dossier , gaat geen kennis verloren en kan de medische en psychische ontwikkeling van kinderen vanaf de geboorte goed gevolgd worden . Doel is ook dat ouders betere ondersteuning krijgen op het gebied van opvoeding en ontwikkeling van hun kind . Om de samenhang binnen de jeugdgezondheidszorg te verbeteren , wordt de regie op lokaal niveau versterkt . Ook moet de aansluiting tussen de consultatiebureaus en instellingen als scholen , peuterspeelzalen , kinderopvang , sportverenigingen en andere vrijetijdsvoorzieningen verbeterd worden . De komende maanden wordt met alle betrokken partijen gesproken over de verdere besturing en financiering van de jeugdgezondheidszorg .

WR-P-E-F-0000000461.dcoi
Inspectie functioneert zichtbaar beter Persbericht , 9-2-2000 Woensdag 9 februari 2000 , persbericht nummer 10 Stand van zaken Inspectie voor de GezondheidszorgDe Inspectie voor de Gezondheidszorg ( IGZ ) functioneert zichtbaar beter . Op verschillende gebieden , zoals de interne organisatie van de IGZ , de sturing van de IGZ door de minister en de inhoud van het werk heeft de IGZ voortgang geboekt . Dit schrijft minister Borst van Volksgezondheid , Welzijn en Sport vandaag aan de Tweede Kamer . De Algemene Rekenkamer uitte verleden jaar in een rapport kritiek op het functioneren van de IGZ . Om de interne organisatie van de IGZ te veranderen loopt sinds 1997 een reorganisatie , die nu zo goed als afgerond is . Met de reorganisatie beoogt de IGZ meer eenheid van beleid en uitvoering te bewerkstelligen en meer te sturen op de inhoud van het werk . Daartoe worden de regionale inspecties teruggebracht van zeven naar vier en komt de verantwoordelijkheid voor het inhoudelijke werk voor het hele land te liggen bij de drie hoofdinspecteurs ( preventieve en curatieve gezondheidszorg ; geestelijke gezondheidszorg , gehandicaptenzorg , ouderenzorg en thuiszorg ; en farmacie en medische technologie ) . De hoofden van de regionale inspecties zijn belast met de nakoming van de landelijk gemaakte afspraken . Ook de aansturing van de IGZ door de minister alsmede de informatieverschaffing over belangrijke zaken door de IGZ aan de minister en de staatssecretaris is in grote mate verbeterd . De regeling VWS / IGZ , die maart 1999 van kracht is geworden , heeft hieraan een bijdrage geleverd . In deze regeling staan onder meer afspraken over openbaarmaking van rapporten en over data waarop de IGZ rapportages , zoals de jaarrapportage en het werkplan , aan de minister moet voorleggen . Daarnaast dragen de periodieke overleggen van de IGZ met de minister en de deelname van de Hoofdinspecteur aan de ministerstaf bij aan een goede informatie-uitwisseling . Met betrekking tot de inhoud van het inspectiewerk ( het houden van toezicht en het nemen van maatregelen ) vindt minister Borst dat de wijze van rapporteren , informeren en communiceren door de IGZ de afgelopen periode vooruit is gegaan . De toenemende contacten met de andere directies van het departement hebben hieraan bijgedragen evenals de inspanningen van de Inspectie om te komen tot een gelijke uitvoering van de werkzaamheden . Voorbeelden van deze inspanningen zijn de inspecteursopleiding , regels voor interne verslaglegging en de handhavingsplannen per wet .

WR-P-E-F-0000000462.dcoi
4-MTA verboden Persbericht , 10-2-2000 Donderdag 10 februari 2000 , persbericht nummer 11 Minister Borst van Volksgezondheid , Welzijn en Sport ( VWS ) heeft de nieuwe drug 4-MTA onder het regime van de Opiumwet gebracht . Dit betekent dat in- en uitvoer , productie , handel , distributie , vervoer en aanwezig hebben van 4-MTA verboden is . 4-MTA is een XTC-achtig middel dat een vredig gevoel oproept , gecombineerd met een stimulerend effect . Een neveneffect is misselijkheid . Verkeersdeelname is riskant , net als andere activiteiten die alertheid vereisen . Vergeleken met XTC laat het effect van 4-MTA langer op zich wachten , maar het uiteindelijke effect is heftiger , en daarmee ook de risico's van de genoemde neveneffecten . Doordat het effect langer op zich laat wachten , kunnen gebruikers geneigd zijn meerdere tabletten in te nemen . Hierdoor ontstaat het risico van overdosering . De minister heeft hiertoe besloten op advies van het Coördinatiepunt Assessment en Monitoring nieuwe drugs ( CAM ) . In het CAM zitten vertegenwoordigers van de ministeries van Volksgezondheid , Welzijn en Sport en van Justitie , en een aantal onafhankelijke deskundigen . Het CAM heeft 4-MTA beoordeeld op risico's voor de volksgezondheid , openbare orde en de bestrijding van de criminaliteit . Overigens heeft medio september vorig jaar ook de Raad van de Europese Unie 4-MTA al verboden .

WR-P-E-F-0000000463.dcoi
Medische zorg voor illegalen redelijk toegankelijk Persbericht , 11-2-2000 Vrijdag 11 februari 2000 , nummer 12 De Nederlandse gezondheidszorg gaat over het algemeen zorgvuldig om met de onverzekerde illegaal . Met name de huisartsenhulp en de overige eerstelijnszorg blijken goed toegankelijk . Specialistische zorg is moeilijker toegankelijk . Illegalen blijken lang te wachten met het zoeken van medische hulp . Vanuit humanitaire en volksgezondheidsoverwegingen is dit geen goede zaak . Dit zijn enkele van de belangrijkste constateringen die minister Borst van Volksgezondheid , Welzijn en Sport en staatssecretaris Cohen van Justitie vandaag trekken in een brief aan de Tweede Kamer over de medische zorg aan illegalen . Volgende week debatteert de Tweede kamer met de bewindslieden over dit onderwerp . De Koppelingswet beoogt het verblijf in Nederland van vreemdelingen zonder wettige verblijfsstatus te ontmoedigen . Illegalen hebben echter wel toegang tot medische zorg . Artsen en andere hulpverleners moeten altijd behandelen als dat naar hun oordeel medisch noodzakelijk is . Dit geldt niet alleen voor die gevallen waarbij de patiënt zelf betaalt of particulier is verzekerd , maar ook als vooraf niet zeker is dat de rekening zal worden voldaan . Ziektekostenverzekeraars mogen illegalen alleen een particuliere polis aanbieden ; illegalen kunnen niet ziekenfondsverzekerd zijn . Ziekenhuizen compenseren de oninbare kosten voor medische hulp aan illegalen via de budgetpost dubieuze debiteuren . Deze post wordt jaarlijks vastgesteld door het ziekenhuis en de zorgverzekeraar . Niet betaalde behandelingen van illegalen vormen een onderdeel van deze kostenpost . De overige gezondheidszorg , zoals huisartsenzorg en kraamzorg , kan een beroep doen op het Koppelingsfonds . Het Koppelingsfonds wordt beheerd door deskundigen op het gebied van medische zorg aan illegalen . De rijksoverheid stelt jaarlijks 11 miljoen gulden beschikbaar voor dit fonds . Het beroep dat op dit fonds wordt gedaan blijft nog achter bij de verwachtingen . Zo is in 1999 ruim vijf miljoen gulden uitgekeerd . De indruk bestaat dat huisartsen en verloskundigen zelden bij het fonds declareren . In de praktijk betaalt de patiënt contant of lijkt de moeite van het declareren te groot in verhouding tot de gemaakte kosten . Illegalen weten hun weg in de Nederlandse gezondheidszorg redelijk te vinden . Het Koppelingsfonds bevordert netwerken van hulpverleners die zich openstellen voor illegalen . De Inspectie voor de gezondheidszorg is alert op meldingen over ziekenhuizen die zich afsluiten voor illegalen .

WR-P-E-F-0000000464.dcoi
Meerjarenafspraken voor zelfstandig gevestigde psychiaters Persbericht , 14-2-2000 Maandag 14 februari 2000 , persbericht nummer 13 Betere regionale spreiding van zorg door zelfstandig gevestigde psychiaters in Nederland , verbetering van de kwaliteit en doelmatigheid , en herziening van het tariefsysteem . Dit zijn de belangrijkste punten uit de afspraken die vandaag gemaakt zijn door minister Borst van Volksgezondheid , Welzijn en Sport ( VWS ) , de heer Sanders , voorzitter van de Orde van Medisch Specialisten ( OMS ) en de heer Bontje , directeur Zorgverzekeraars Nederland ( ZN ) . Minister Borst heeft met de zelfstandig gevestigde psychiaters afspraken gemaakt om de kwaliteit van de zorg te vergroten . Belangrijk daarbij is de versterking van onderlinge samenwerking en kwaliteitsbewaking binnen de beroepsgroep en verbetering van de samenwerking met de eerstelijns gezondheidszorg ( o.a. huisartsen ) . Behalve voor kwaliteitsverbetering , spreiding van de zorg en tariefherziening wordt het beschikbare geld de komende jaren ingezet voor o.a. het aantrekken van extra psychiaters en uitbreiding van het aantal behandelingen door de bestaande zelfstandig gevestigde psychiaters .

WR-P-E-F-0000000465.dcoi
College van toezicht op de zorgverzekeringen Persbericht , 18-2-2000 Dit persbericht , nummer 5 , is vrijdag 18 februari 2000 na afloop van de ministerraad uitgegeven door de Rijksvoorlichtingsdienst De ministerraad heeft ingestemd met het wetsvoorstel dat de verzelfstandiging van het toezicht op de uitvoering van de Ziekenfondswet en de AWBZ regelt . Door dit wetsvoorstel krijgt de huidige toezichthouder - de Commissie toezicht uitvoeringsorganen ( CTU ) - een geheel zelfstandige positie als zelfstandig bestuursorgaan , los van het College voor zorgverzekeringen ( CVZ , voorheen de Ziekenfondsraad ) . Hierdoor wordt de positie van het toezicht op de uitvoering van de Ziekenfondswet en AWBZ door de uitvoeringsorganen versterkt . Verder legt het wetsvoorstel de basis voor de modernisering van controle- en verantwoordingsstructuren . De huidige Commissie toezicht uitvoeringsorganen krijgt een andere naam en heet voortaan het College van toezicht op de zorgverzekeringen . Het College voor zorgverzekeringen blijft belast met sturing van de uitvoering van de Ziekenfondswet en AWBZ en met het beheer van de financiële middelen . Het wetsvoorstel wordt naar de Tweede Kamer gezonden .

WR-P-E-F-0000000466.dcoi
Listeria in Franse levensmiddelen Persbericht , 23-2-2000 Woensdag 23 februari 2000 , nummer 14 De Keuringsdienst van Waren vraagt aandacht voor het advies van de Franse overheid over de listeria-problemen . De Franse overheid adviseert haar burgers uit risico-groepen de consumptie van een aantal producten te beperken . De Keuringsdienst van Waren kan op dit moment niet uitsluiten dat deze producten ook in Nederland worden verkocht . In Frankrijk zijn op dit moment 23 gevallen van listeria-besmetting bekend , waarvan 7 met dodelijke afloop . De eerste gevallen dateren van november vorig jaar . De Franse overheid heeft nog steeds niet kunnen traceren waar de bron van besmetting zit . Wel zijn er volgens de Franse overheid een aantal verdachte productsoorten , namelijk : - rauwmelkse Franse kaas ( au lait cru of lait non pasteurisé ) - gerookte vis van Franse oorsprong - Franse vleesproducten in gelei - Franse paté - Franse rillettes ( soort paté van varkensgehakt ) Het is op dit moment nog niet mogelijk om merknamen te noemen . De Keuringsdienst van Waren adviseert dan ook consumenten die tot de zogenaamde risico-groepen behoren , vooralsnog de consumptie van deze producten te mijden . De risicogroepen zijn jonge kinderen , ouderen , zwangeren en personen met een verminderde weerstand . De Franse producten zijn te herkennen aan het opschrift ' Produit de France ' of aan een ovale sticker met hierop CEE , F en een nummer .

WR-P-E-F-0000000467.dcoi
Commissie gaat jeugdparticipatie impuls geven Persbericht , 24-2-2000 Donderdag 24 februari 2000 , nummer 15 Staatssecretaris Margo Vliegenthart ( Volksgezondheid , Welzijn en Sport ) installeert binnenkort de Programmacommissie jeugdparticipatie , zo heeft ze bekend gemaakt aan de Tweede Kamer . Deze commissie zal stimuleren dat jongeren beter kunnen meedenken en meepraten over ontwikkelingen binnen verschillende overheidssectoren . Het is de bedoeling dat in ministeries , provincies en gemeenten meer rekening houden met de positie en wensen van jongeren . Dit initiatief komt voort uit het voornemen van het rijk , het Interprovinciaal Overleg ( IPO ) en de VNG om gezamenlijk een impuls geven aan de ontwikkeling van jeugdparticipatie . De commissie staat onder voorzitterschap van mevrouw drs. H. d'Ancona en bestaat uit vertegenwoordigers van jongerenorganisaties . De commissie zal bredere bekendheid gaan geven aan goede voorbeelden en initiatieven . Daarnaast zal zij overheden , maatschappelijke organisaties en kinderen en jongeren zelf adviseren over concrete maatregelen , activiteiten en projecten om het participeren van de jeugd te bevorderen . De commissie zal een Plan van Aanpak 2001 - 2004 opstellen . Haar werkzaamheden zal zij afsluiten met een eindrapportage en eventueel met een advies over vervolgbeleid . Op de begroting van VWS is jaarlijks een bedrag van & # 61606 ; 795.000,- gereserveerd voor de commissie . Onlangs heeft staatssecretaris Vliegenthart het werkdocument Jeugdparticipatie naar de Tweede Kamer gestuurd . Hierin is een overzicht gegeven van bestaande initiatieven en ontwikkelingen op het gebied van jeugdparticipatie in Nederland .

WR-P-E-F-0000000468.dcoi
Waarschuwing voor listeria in Franse vleesproducten Persbericht , 24-2-2000 Donderdag 24 februari 2000 , nummer 16 De Keuringsdienst van Waren heeft de lijst met Franse producten , verdacht van een listeria-besmetting , aanzienlijk ingekort . Dit is gebeurd nadat de Franse overheid vanochtend heeft gemeld dat alleen de uit Frankrijk afkomstige vleesproducten in gelei , paté en rillettes ( soort paté van varkensgehakt ) ' verdacht ' zijn . De Franse overheid doet onderzoek in 11 bedrijven en is inmiddels één van de mogelijke besmettingsbronnen op het spoor . Het gaat om de firma Sapar à La Bauve in Meaux Cedex . Op dit moment worden uit voorzorg alle vleesproducten van de firma Sapar van de markt gehaald . Het bedrijf produceert onder de merknamen Sapar , Delice du Suzon , Antoine Auge en Val Heureux . De producten zijn te herkennen aan het veterinair identificatienummer 77-284-03 ( op het etiket te vinden in een ovaaltje samen met de letters CEE en een F ) . Vanwege een recente brand in de fabriek van Sapar , kan de Franse overheid niet aangeven of de producten ook naar Nederland zijn geëxporteerd zijn . Op grond van de huidige informatie acht de Keuringsdienst van Waren dit niet erg waarschijnlijk , maar het onderzoek wordt voortgezet . Niettemin adviseert de Keuringsdienst van Waren aan consumenten die behoren tot de zogenoemde risicogroepen * , vooralsnog geen vleesproducten ( paté , varkenstong in gelei en rillettes ) van Franse oorsprong te consumeren . * zwangere vrouwen , jonge kinderen , ouderen en mensen met een verminderde weerstand .

WR-P-E-F-0000000469.dcoi
Jongeren spreken zich in maart uit over donorregistratie Persbericht , 24-2-2000 Persbericht van 24 februari 2000 In maart 2000 stuurt het Donorregister ruim 190.000 jongeren die vorig jaar 18 zijn geworden een donorformulier toe , waarmee zijn hun wensen ten aanzien van orgaandonatie kunnen uitspreken . De formulieren worden , persoonlijk op naam , de eerste drie weken van maart verzonden . Op basis van eerdere ervaringen verwacht het Donorregister een respons van circa 40 procent . Voorlichtingsmiddelen De aanschrijving gaat vergezeld van een op de doelgroep gerichte voorlichtingscampagne . Alle jongeren ontvangen bij het formulier een folder die speciaal voor hen is geschreven . De folder gaat in op een aantal vragen dat leeft rond donorregistratie , zoals ' wat moet ik invullen als ik geen donor wil worden ' , ' wat gebeurt er als ik het formulier niet invul ' , ' kan ik ook organen en weefsels uitsluiten van donatie , ' en ' kan ik mijn keuze nog wijzigen . ' Daarnaast wordt met advertenties in jongerenbladen en met radiospots aandacht gevraagd voor orgaandonatie en donorregistratie . Vanaf half maart tot half april zijn op Radio 3 en de commerciële zenders Radio 538 en Veronica radiospots te beluisteren . Vanaf 6 maart verschijnen advertenties in een aantal jongerenbladen , deze lopen door tot begin mei . Ook op internet is informatie te vinden voor 18-jarigen . Wet op de orgaandonatie De toezending van het donorformulier vindt plaats in het kader van de Wet op de orgaandonatie . Ieder jaar worden mensen die in het jaar ervoor 18 zijn geworden , aangeschreven . Dit jaar gaat het om iedereen die in 1981 is geboren . Ruim 4,5 miljoen mensen ( 37 % van de bevolking van 18 jaar en ouder ) stuurden al eerder het formulier terug . 54 % Daarvan heeft keuze 1 ( ja ) ingevuld , 34 % keuze 2 ( nee ) , de overige twaalf procent laat de keuze over aan de nabestaanden of aan een specifiek persoon .

WR-P-E-F-0000000470.dcoi
Gebruik Sint Janskruid kan werking geneesmiddelen verminderen Persbericht , 25-2-2000 Vrijdag 25 februari 2000 , persbericht nummer 17 Het gebruik van Sint Janskruid of van preparaten met Sint Janskruid erin , kan de werking van geneesmiddelen verminderen . Het kruid kan onder meer de werking van bepaalde HIV-geneesmiddelen , de anticonceptiepil en antistollingsmiddelen reduceren . Daarom raadt het ministerie van Volksgezondheid , Welzijn en Sport ( VWS ) het gebruik van Sint Janskruid in combinatie met geneesmiddelen af . Mensen die zowel medicijnen als Sint Janskruid gebruiken , wordt geadviseerd contact op te nemen met hun apotheker , huisarts of specialist en niet zelfstandig het gebruik te staken . Vrouwen die alleen een anticonceptiepil gebruiken kunnen wel zelfstandig stoppen met het innemen van Sint Janskruid . Sint Janskruid , Latijnse naam hypericum , is te koop bij drogisterijen , reformzaken of apotheken en staat bekend als middel tegen onder andere depressiviteit . Uit recente gegevens , zoals gepubliceerd in het medische tijdschrift The Lancet blijkt dat een combinatie van Sint Janskruid met geneesmiddelen de werkzaamheid van geneesmiddelen kan verminderen . Naar schatting 100.000 mensen gebruiken in Nederland het Sint Janskruid of een preparaat van het middel . De Inspectie voor de Gezondheidszorg , de Inspectie Gezondheidsbescherming , Waren en Veterinaire Zaken / Keuringsdienst van Waren en het College ter Beoordeling van Geneesmiddelen waarschuwen artsen , apothekers , de koepels van drogisterijen en reformzaken en de fabrikanten . Daarnaast hebben beide inspecties bij de producenten van het middel aangedrongen een waarschuwing op te nemen in de bijsluiter of gebruiksaanwijzing of de consument op een andere manier te waarschuwen . Het ministerie van VWS heeft een regeling voor kruidenmiddelen in voorbereiding waarmee de verhandeling van risicovolle kruidenpreparaten kan worden gereguleerd .

WR-P-E-F-0000000471.dcoi
VWS honoreert twee experimenten zorgvernieuwing Persbericht , 25-2-2000 Vrijdag 25 februari 2000 , persbericht nummer 18 Minister Borst en staatssecretaris Vliegenthart ( Volksgezondheid , Welzijn en Sport ) hebben twee initiatieven in de gezondheidszorg de experimenstatus verleend . Het betreft hier zogeheten transcompartimentale experimenten op het grensvlak van curatieve zorg ( ziekenhuizen en huisarts ) en de verpleging en verzorging ( thuiszorg , verpleeghuizen , verzorgingshuizen ) . De geselecteerde experimenten zijn de Deilgroep ( Gorinchem ) en de Zorgalliantie Zaanstreek / Waterland . Doel van de experimenten is om zicht te krijgen op de belemmeringen bij betere mogelijkheden voor zorg op maat . In totaal hadden zich zeven experimenten aangemeld . Bij de selectie zijn diverse criteria gehanteerd . Doorslaggevend waren de mate waarin het grensvlak tussen de AWBZ en Ziekenfondswet werd verkend en de betrokkenheid van andere partijen zoals zorgverzekeraars en patiëntenorganisaties . Ook de concreetheid van de projecten was bepalend . Binnen de experimenten wordt het mogelijk gemaakt dat ziekenhuizen , thuiszorg , verpleeghuizen en verzorgingshuizen in overleg met de regionale zorgverzekeraar kunnen schuiven met hun budgetten . De deelnemende partijen worden niet belemmerd door bestaande regelgeving . Wel leggen de zorgaanbieders tijdens het project verantwoording af aan de regionale zorgverzekeraar over de verschuiving van die budgetten . In het regeerakkoord was reeds aangekondigd dat een of twee van deze experimenten van start zou gaan . Ze lopen tot het eerste kwartaal van 2002 . De begeleiding en evaluatie van de experimenten wordt uitgevoerd door het College voor Zorgverzekeringen .

WR-P-E-F-0000000472.dcoi
Overgang verzorgingshuizen naar AWBZ wettelijk geregeld Persbericht , 25-2-2000 Dit persbericht , nummer 7 , is vrijdag 25 februari 2000 na afloop van de ministerraad uitgegeven door de Rijksvoorlichtingsdienst De verzorgingshuizen gaan per 01-01-2001 over naar de Algemene Wet Bijzondere Ziektekosten ( AWBZ ) . Het kabinet heeft ingestemd met een concept Algemene Maatregel van Bestuur ( AMvB ) van staatssecretaris Vliegenthart ( Volksgezondheid , Welzijn en Sport ) . Hierin wordt geregeld wat de inhoud en de omvang van de verzorgingshuiszorg is . Door deze overgang naar de AWBZ komen de verzorgingshuizen onder hetzelfde wettelijke regime als de verpleeghuizen en de thuiszorg . Deze overgang maakt het mogelijk dat de samenhang binnen de sector verpleging en verzorging wordt versterkt . Momenteel zijn er al veel fusies gaande tussen verzorgingshuizen , verpleeghuizen en thuiszorginstellingen . Nu geldt nog de overgangswet verzorgingshuizen , die per 1 januari 2001 afloopt . Verder wordt in de concept AMvB uitvoering gegeven aan de flexibilisering van de aanspraak verpleging en verzorging ( verzorgingshuiszorg , verpleeghuiszorg en thuiszorg ) . Hierdoor kan het aanbod van zorg flexibeler en gedifferentieerder worden . De thuiszorg is overigens al zodanig omschreven dat een flexibel aanbod kan worden geboden . Eerder zijn de aanspraken voor de geestelijke gezondheidszorg en de verstandelijk gehandicaptenzorg al geflexibiliseerd . Deze stappen waren reeds aangekondigd in het regeerakkoord . Er zal tevens een landelijk uniform registratiesysteem komen voor een verantwoorde en controleerbare uitvoering van de geflexibiliseerde AWBZ-aanspraken . De ministerraad heeft ermee ingestemd dat de AmvB voor advies aan de Raad van State zal worden gezonden . De tekst van de AmvB en van het advies van de Raad van State worden pas openbaar bij indiening bij de Tweede Kamer .

WR-P-E-F-0000000473.dcoi
Nieuwe Inspecteur-Generaal voor de Gezondheidszorg Persbericht , 28-2-2000 Maandag 28 februari 2000 , nummer 19 Prof. dr. J.H. Kingma wordt per 1 juni 2000 Inspecteur-Generaal voor de Gezondheidszorg . Hij volgt J. Verhoeff op , die vorig jaar juni is overleden . Jan Herre Kingma ( 1948 ) studeerde geneeskunde in Groningen . In 1978 promoveerde hij tot doctor in de geneeskunde ( farmacologie ) . In 1983 volgde zijn registratie als cardioloog in het Academisch Ziekenhuis Groningen . In 1985 stapte hij over naar het St. Antonius Ziekenhuis in Nieuwegein . In 1994 werd hij secretaris van de Landelijke Specialisten Vereniging ( LSV ) , waarvan hij in 1995 voorzitter werd . Toen de LSV in 1997 opging in de Orde van Medisch Specialisten , werd Kingma de eerste voorzitter . Hij is sinds 1993 voorzitter / directeur van het Cardio Vasculair Onderwijs instituut ( CVOI ) . In 1997 werd Kingma benoemd tot hoogleraar klinische vasculaire farmacologie bij de Rijksuniversiteit Groningen . Hij is voorzitter van de medische staf van het St. Antonius Ziekenhuis in Nieuwegein . De Inspectie voor de Gezondheidszorg heeft een aantal taken . Een daarvan is het handhaven van de wettelijke voorschriften op het gebied van de volksgezondheid . Daarnaast onderzoekt de Inspectie calamiteiten in de gezondheidszorg en treft zij eventuele maatregelen . Ook brengt de Inspectie adviezen uit aan de minister van Volksgezondheid .

WR-P-E-F-0000000474.dcoi
VWS start farmadebat op internet Persbericht , 1-3-2000 Woensdag 1 maart 2000 , persberichtnummer 20 Vandaag opent het ministerie van Volksgezondheid , Welzijn en Sport ( VWS ) het Farmadebat op de nieuwe internetsite : www.farmazorg.nl . VWS roept artsen , apothekers , assistenten , verzekeraars , patiëntenorganisaties en andere partners in de zorg en markt op om mee te praten over de toekomst van de farmaceutische zorg . Er is veel aan de hand rondom de farmaceutische zorg : snelle stijging van kosten , introductie van nieuwe generaties geneesmiddelen , de komst van nieuwe concurrenten in de distributie van geneesmiddelen , verandering van regels door de overheid en de Europese Unie om tot meer kwaliteit en doelmatigheid te komen , nieuwe eisen van patiënten en consumenten , de wens tot meer samenwerking onder zorgverleners . Kortom , de farmaceutische zorg verandert in hoog tempo . Via het Farmadebat is het mogelijk mee te denken en mee te praten over de gevolgen van deze veranderingen voor de farmaceutische zorg . Het debat richt zich op ' farmaceutische deskundigheid ' . Wat zijn de vragen en behoeften aan farmaceutische deskundigheid ? Wie zijn de farmaceutisch deskundigen : alleen apothekers , of ook artsen , assistenten van apothekers en artsen , verzekeraars , drogisten en patiënten ? Welke rol hebben farmaceutisch deskundigen in de ketens van zorg , distributie van geneesmiddelen en financiering ? Antwoorden op deze vragen zijn nodig om te komen tot een nieuwe visie op farmaceutische deskundigheid in de zorg . Het Farmadebat zal plaatsvinden in vijf ronden en duren tot juni 2000 . Iedere drie weken vat de discussieleider de tussenresultaten samen en worden nieuwe stellingen op de site gezet . Op 21 juni as. bespreken 100 opinion-leaders uit de gezondheidszorg , patiëntenbeweging en farmaceutische industrie en groothandel de uitkomsten van het Farmadebat . Het Farmadebat is te vinden op de internetsite www.farmazorg.nl . Hier vindt u niet alleen alle informatie over het Farmadebat , maar ook informatie over het project Farmaceutische Zorg .

WR-P-E-F-0000000475.dcoi
Kansen en bedreigingen commercialisering sport Persbericht , 2-3-2000 Donderdag 2 maart 2000 , persbericht nummer 21 De sport profiteert sterk van de alsmaar toenemende interesse van sponsors en media . Ze ontwikkelt zich , vooral in het voetbal , meer en meer als een bedrijfstak waar veel geld in omgaat en biedt ook sporters meer kansen hun vak uit te oefenen . Tegelijkertijd kan deze commercialisering een bedreiging zijn voor de maatschappelijke en sociale functie van sport , omdat ze een sterke wissel trekt op de solidariteit tussen clubs en de relatie met de amateursport . Dit concluderen drie bureaus die in opdracht van staatssecretaris Margo Vliegenthart van Volksgezondheid , Welzijn en Sport een onderzoek hebben gedaan naar actuele ontwikkelingen op het terrein van sport , mededinging en media ( * ) . Het rapport , ' De balans tussen het spel en de knikkers ' , is donderdag in Den Haag aan de staatssecretaris aangeboden . Het rapport geeft aan dat de commercialisering een onomkeerbaar proces is dat op zich positief is voor de sport . De bedreigingen kunnen onder meer gekeerd worden door een deel van de opbrengsten uit de commercialisering ten goede te laten komen aan de amateursport . De overheid dient hierin een actieve rol te spelen , omdat ze moet opkomen voor het maatschappelijk belang van de sport . De onderzoekers constateren dat de topsport zich meer en meer tot een normale bedrijfstak ontwikkelt . In beginsel zijn daarom ook de wetten van de markt , bijvoorbeeld op het terrein van mededinging op topsport van toepassing . Het unieke van sport is een evenwichtige competitie en een zekere solidariteit tussen de top en de breedte . Dit mag niet worden aangetast . Daarom zou de overheid op Europees niveau voorwaarden moeten stellen aan de commercialisering . In ruil daarvoor zou de sport moeten kunnen rekenen op ontheffing van bepaalde mededingingsregels . Verder vinden de onderzoekers dat de maatschappelijke betekenis van sport meer benadrukt moet worden , bijvoorbeeld in een nieuwe Europese sportverklaring ter aanvulling op het Verdrag van Amsterdam . De EU zou hierin vanwege het bijzondere karakter van de sport voor bepaalde economische activiteiten vrijstelling kunnen verlenen van het Gemeenschapsrecht , met name regels van mededinging en vrije concurrentie . Dit moet alleen als de economische activiteiten in belangrijke mate gericht zijn op versterking van de sportieve balans binnen de sport of van de organisatie van de sport . De onderzoekers constateren ook een toenemende vervlechting van sport en media . De relatie tussen sporters , clubs en media-ondernemers verandert . Televisiezenders nemen belangen in clubs of clubs richten hun eigen televisiezenders op . Dit kan negatieve gevolgen hebben voor het karakter van de sport als ' people's game ' met toegankelijkheid voor iedereen . De Europese Richtlijn Televisie biedt de mogelijkheid sportevenementen zonder extra kosten voor alle kijkers op een open net te houden . Reactie Vliegenthart Staatssecretaris Vliegenthart meent dat het voor de overheid van groot belang is de verdergaande commercialisering ook ten goede te laten komen aan de amateursport . Volgens de staatssecretaris moet ook de sport zelf beseffen dat de solidariteit gehandhaafd moet worden . In bepaalde sporten gebeurt dat ook al , waarbij soms ook sponsors van professionele sport een actieve rol spelen . Wanneer de amateursport te ver wordt achtergesteld , dreigt op termijn het niveau van de sport als geheel uitgehold te worden en dat tast volgens Vliegenthart het maatschappelijk belang van de sport aan . Bovendien kan de overheid de kosten voor investeringen in breedtesport nooit alleen opbrengen . Het politieke draagvlak voor investeringen in de sport zal in het gedrang kunnen komen wanneer de top zich teveel losmaakt van de breedtesport , aldus Vliegenthart . Verder is Vliegenthart van plan de relatie tussen commercialisering en mededinging met collega-bewindslieden binnen de Europese Unie aan de orde te stellen . Ook andere collega-bewindslieden - b.v. in Frankrijk en in Italië - zijn bezig met deze problematiek . De staatssecretaris is bereid het gesprek aan te gaan over de bijzondere positie van de sport met betrekking tot mededinging , op voorwaarde dat de sport de onderlinge solidariteit handhaaft . Dit gesprek dient volgens Vliegenthart vooral op Europees niveau gevoerd te worden .

WR-P-E-F-0000000476.dcoi
Beroep van optometrist wettelijk geregeld Persbericht , 3-3-2000 Dit persbericht , nummer 8 , is vrijdag 3 maart 2000 na afloop van de Ministerraad uitgegeven door de Rijksvoorlichtingsdienst Het kabinet heeft ingestemd met een voorstel van minister Borst van Volksgezondheid , Welzijn en Sport om de opleidings- en deskundigheidseisen van de optometrist wettelijk te regelen . Een optometrist onderzoekt de cliënt op oogaandoeningen en is werkzaam bij een opticien of een oogarts in een ziekenhuis . Het beroep optometrist wordt op dit moment uitgeoefend door mensen met een MBO- en mensen met een HBO-opleiding . Het Kabinet heeft ervoor gekozen het beroep optometrist op HBO-niveau te regelen , omdat in de HBO-opleiding meer aandacht wordt besteed aan de medische vakken . Daardoor is de optometrist in staat oogaandoeningen te herkennen . Optometristen die de opleiding op MBO-niveau hebben gevolgd en al werkzaam zijn als optometrist hebben de mogelijkheid via een overgangsopleiding het gewenste HBO-niveau te bereiken . Doel van het besluit is iedere burger een laagdrempelige en verantwoorde voorziening te bieden voor een onderzoek bij oogklachten . Als gevolg van dit besluit heeft alleen de HBO-opgeleide optometrist in de toekomst nog het recht de titel optometrist te voeren .

WR-P-E-F-0000000477.dcoi
Vrouwen achtergesteld in sportbesturen Persbericht , 8-3-2000 Woensdag 8 maart 2000 , persbericht nummer 22 Er moeten meer vrouwen worden benoemd in sportbesturen . Hoewel tegenwoordig evenveel vrouwen als mannen sporten , is de sport in bestuurlijk opzicht nog steeds een mannenbolwerk . Vrouwen oefenen ook vaker onbetaalde kaderfuncties uit in de sport en komen als trainer , coach of scheidsrechter veel minder aan bod dan mannen . Dit zei staatssecretaris Margo Vliegenthart van VWS woensdag op de conferentie Vrouwen en Sport van het Internationaal Olympisch Comité in Parijs . ' De hoofdbesturen van de landelijke bonden tellen meestal maar één of twee vrouwen . Vrouwen worden veel te weinig gevraagd voor sportbesturen ' , aldus Vliegenthart . De doelstelling van de internationale sport om dit jaar 10 procent vrouwelijke bestuursleden te hebben en in 2005 20 procent , kan volgens Vliegenthart ambitieuzer . Dat geldt ook voor het IOC zelf . ' Het zou prachtig zijn wanneer bijvoorbeeld in 2020 de helft van de IOC-leden vrouw is ' , aldus Vliegenthart . Volgens de staatssecretaris worden vrouwelijke sporters ten onrechte ook nog vaak achtergesteld in de waardering en beloning , media-aandacht , sponsoring . Vrouwen vinden dat zij in eerste instantie zelf daarin verandering in moeten brengen , zo is Vliegenthart gebleken bij een rondvraag langs Nederlandse (ex-)topsportsters . De georganiseerde sport en de overheid moeten daarbij behulpzaam zijn , zo vindt de staatssecretaris . Het organiseren van meer gemengde toernooien , zoals bij schaatsen en hockey , kan daarbij stimulerend werken .

WR-P-E-F-0000000478.dcoi
Groeiend aantal mensen met persoonsgebonden budget Persbericht , 9-3-2000 Donderdag 9 maart 2000 , persbericht nummer 23 Geld wordt beter uitgegeven Het aantal mensen dat zelf zorg regelt met een persoonsgebonden budget ( PGB ) is vorig jaar met dertig procent gestegen van 10.410 tot 13.169 . Ruim 3.600 mensen met een verstandelijke handicap maken gebruik van de regeling , ruim 9.400 mensen voor verpleging en verzorging en 120 mensen in de geestelijke gezondheidszorg . De wachtlijsten zijn in 1999 gedaald van in totaal 9.700 mensen naar 7.500 mensen . Dit blijkt uit cijfers die staatssecretaris Margo Vliegenthart van Volksgezondheid , Welzijn en Sport ( VWS ) vandaag naar de Tweede Kamer heeft gestuurd . Vliegenthart heeft , mede op verzoek van de Kamer , de afgelopen tijd mogelijkheden voor verbetering en vereenvoudiging van de PGB-regelingen laten onderzoeken . Eerder heeft zij al mogelijk gemaakt dat budgethouders het geld dat zij het ene jaar overhouden met ingang van 2001 " meenemen " naar het volgende jaar . Verder stelt Vliegenthart voor de uitvoering van de PGB-regeling door het CVZ , de zorgkantoren en de SVB te verbeteren . Ook worden mogelijkheden verruimd om als werkgever op te treden . De staatssecretaris ziet momenteel echter geen aanleiding de regelingen ingrijpend te wijzigen . Het persoonsgebonden budget in de zorg is in 1996 ingevoerd als alternatief voor ' zorg in natura ' om mensen in beginsel buiten instellingen hun zorg thuis te laten regelen . Het totale budget voor PGB is vanaf 1998 jaar gestegen van 227 miljoen naar 354 miljoen gulden in 2000 ( 124 miljoen voor mensen met een verstandelijke handicap en 230 miljoen voor verpleging en verzorging ) . Uit de brief van Vliegenthart blijkt ook dat de uitvoering van de PGB-regelingen steeds beter gaat . Het aantal klachten bij de Sociale Verzekeringsbank , die de regeling uitvoert , neemt af . De meeste klachten hebben betrekking op de contracten waarbij de budgethouder als werkgever optreedt en met fiscale- en sociale zekerheidswetgeving te maken heeft . Vliegenthart heeft het College voor Zorgverzekeringen ( CVZ ) gevraagd haar drie keer per jaar te rapporteren over verbeteringen in de uitvoeringspraktijk . Meer PGB toegekend ; hogere besteding budgethouders De regionale zorgkantoren slagen erin steeds meer van het beschikbare budget ook daadwerkelijk toe te kennen . Bij verpleging en verzorging steeg dit percentage het afgelopen jaar van 87 naar 91 , bij verstandelijk gehandicapten van 95 naar 100 . Daarnaast geven mensen die eenmaal PGB hebben , steeds meer van het beschikbare budget ook daadwerkelijk uit . Bij verpleging en verzorging is het bestedingspercentage gestegen van 77 naar 82 ; bij verstandelijk gehandicapten van 70 naar 78 . Budgethouders geven , om uiteenlopende redenen , niet altijd het hen toegekende budget helemaal uit . Vliegenthart heeft het CVZ ook gevraagd per regio een plan van aanpak op te stellen om ervoor te zorgen dat nog minder geld overblijft . Ook wil de staatssecretaris bezien of geld van de ene naar de andere regio overgeheveld kan worden , als het daar beter kan worden besteed . Een voorstel om het forfaitair bedrag te verhogen wijst zij af , omdat de controle op afdracht van premies en belasting dan minder wordt . Wel stelt Vliegenthart een aantal verbeteringen voor in de rechtspositie van hulpverleners die zorg leveren in het kader van een PGB . Zo mag een budgethouder als werkgever voor zijn of haar hulp voortaan onder meer zaken als een kilometervergoeding , pensioenverzekering en verzekering voor juridische bijstand betalen . Volgens Vliegenthart mag een hulpverlener die als werknemer voor een budgethouder werkt niet slechter af zijn dan een werknemer in loondienst die onder een CAO valt .

WR-P-E-F-0000000479.dcoi
Kwaliteitsregels kinderopvang verlengd Persbericht , 10-3-2000 Dit persbericht , nummer 9 , is op vrijdag 10 maart 2000 na afloop van de Ministerraad uitgegeven door de Rijksvoorlichtingsdienst Het kabinet heeft op voorstel van staatssecretaris Vliegenthart van Volksgezondheid , Welzijn en Sport besloten om de kwaliteitsregels voor de kinderopvang te verlengen . Deze regels zijn vastgelegd in de Welzijnswet . In de verlengde regeling blijven gemeenten voorlopig verantwoordelijk voor het toezicht op de kwaliteit . Intussen wordt het komend jaar de hand gelegd aan de nieuwe Wet Basisvoorziening Kinderopvang waarin onder andere het toezicht op kwaliteit wordt geregeld . De wettelijke verplichting van gemeenten om kwaliteitseisen te stellen en toe te zien op de naleving daarvan , zou op 1 januari 2001 komen te vervallen . De huidige kwaliteitsregels en het toezicht worden dus gecontinueerd tot de nieuwe wet er is . Op deze manier blijven alle instellingen tenminste gehouden aan basiskwaliteitseisen en worden gemeenten nadrukkelijk gewezen op hun verantwoordelijkheid voor de kwaliteit van de kinderopvang . Daarnaast is het ministerie van VWS samen met de Vereniging van Nederlandse Gemeenten ( VNG ) eind vorig jaar gestart met de verbetering van het toezicht . Met GGD-Nederland wordt gesproken over het stroomlijnen en uniformeren van het toezicht door middel van protocollering . Tevens loopt er momenteel een onderzoek vanuit VWS en de VNG over de organisatie en de financiering van het toezicht . Dit onderzoek zal worden betrokken bij de verdere regelgeving rond het toezicht in de kinderopvang .

WR-P-E-F-0000000480.dcoi
Nieuwe hoofdinspecteur Food Persbericht , 15-3-2000 Woensdag 15 maart 2000 Prof. dr. P.W.J. Peters wordt met ingang van 1 mei 2000 hoofdinspecteur Food bij de Keuringsdienst van Waren . Paul Peters ( 1942 ) is vanaf 1971 werkzaam bij het Rijksinstituut voor Volksgezondheid en Milieu ( RIVM ) in Bilthoven als teratoloog . Zijn laatste functie aldaar was hoofd Internationale Samenwerking . Daarnaast is hij al elf jaar bijzonder hoogleraar teratologie bij de Divisie Obstetrie , Neonatologie en Gynaecologie van het Universitair Medisch Centrum Utrecht . Peters volgt Martin Wolfs op die per 1 december 1999 is benoemd tot algemeen directeur van de Keuringsdienst van Waren . Paul Peters studeerde diergeneeskunde in Utrecht en foetale- en kinderpathologie te Rotterdam . Na een studieperiode in de Verenigde Staten promoveerde hij in 1981 in Utrecht , met als onderwerp het ontstaan van een spina bifida ( open ruggetje ) . Vanaf de oprichting in 1989 was hij 4 jaar directeur van het International Centre for Birth Defects in Bergen , Noorwegen , en later in Rome . Van 1995 tot 1998 was hij door het Ministerie van VWS en het RIVM gedetacheerd als nationaal expert volksgezondheid bij de Europese Commissie , directoraat volksgezondheid , waar hij ondermeer was belast met het ontwerpen van een actieprogramma op het gebied van zeldzame ziekten en ook met voedselveiligheid . De laatste jaren coördineerde hij internationale volksgezondheidprojecten bij het RIVM . Hij is een actief bestuurder bij diverse wetenschappelijke verenigingen en heeft , naast een leerboek en twee instructiefilms , een 90-tal publicaties op zijn naam staan . De Keuringsdienst van Waren heeft als belangrijkste taak het controleren en bevorderen van naleving van voorschriften voor eeten drinkwaren , consumentenartikelen en veterinaire zaken . De organisatie maakt deel uit van het Staatstoezicht op de Volksgezondheid van VWS .

WR-P-E-F-0000000481.dcoi
Groeigemeenten krijgen extra geld voor ouder- en kindzorg Persbericht , 16-3-2000 Donderdag 16 maart 2000 , nummer 24 Gebieden waar sprake is van een baby'boom ' kunnen dit jaar rekenen op 2,7 miljoen extra . Dit heeft staatssecretaris Margo Vliegenthart van Volksgezondheid , Welzijn en Sport bekendgemaakt . Het geld is bestemd voor de zorg aan kinderen van 0 - 4 jaar en hun ouders in groeigemeenten . Vaak zijn dit gemeenten met VINEX-locaties . De middelen gaan naar de thuiszorginstellingen die deze zorg uitvoeren . Staatssecretaris Vliegenthart deed in juni 1999 een toezegging om extra geld te reserveren voor gebieden met veel kleine kinderen . Vorig jaar zijn deze relatief achtergebleven bij het verdelen van geld . De extra middelen zijn afkomstig van de beschikbare groei voor het jaar 2000 voor de ouder- en kinderzorg . Het College Tarieven Gezondheidszorg ( CTG ) heeft deze maatregel vastgelegd in een beleidsregel ouder- en kindzorg .

WR-P-E-F-0000000482.dcoi
Regeringsstandpunt rechtsherstel na de Tweede Wereldoorlog Persbericht , 21-3-2000 Onderstaand persbericht is op dinsdag 21 maart 2000 uitgegeven door de Rijksvoorlichtingsdienst . In het rechtsherstel na de Tweede Wereldoorlog is teveel formalisme , bureaucratie en vooral kilte geweest . De verantwoordelijkheid bij de uitvoering van het beleid en de toepassing van de wetgeving is niet altijd op de juiste manier genomen . Er zijn fouten en tekortkomingen geconstateerd die onder ogen moeten worden gezien . Tot deze conclusie komt de regering in een brief aan de Tweede Kamer na zorgvuldige bestudering van de rapporten Tegoeden Tweede Wereldoorlog ( van de commissies Van Kemenade , Scholten , Kordes en Van Galen ) . De regering spreekt daarvoor haar oprechte spijt en verontschuldigingen uit naar degenen die toen hebben geleden , zonder overigens verkeerde bedoelingen te veronderstellen bij degenen die destijds verantwoordelijkheid hebben gedragen . Teneinde finaal recht te doen aan de kritiek op de bejegening van de betrokken vervolgingsslachtoffers in het rechtsherstel en de gevolgen die dat heeft gehad voor hun verdere bestaan stelt de regering in totaal 680 miljoen gulden beschikbaar . Met vertegenwoordigende organisaties van de betrokken vervolgingsslachtoffers heeft de regering inmiddels gesproken over de conclusies die het uit de rapporten heeft getrokken . De afgelopen jaren is de aandacht gegroeid voor het grote leed dat vervolgingsslachtoffers tijdens en na de Tweede Wereldoorlog is aangedaan . Lange tijd is daarvoor binnen de Nederlandse samenleving weinig begrip getoond . Vervolgingsslachtoffers hebben te zeer alleen hun verdriet moeten dragen . Terugkijkend op de jaren na de Tweede Wereldoorlog met de inzichten en ogen van nu erkent de regering dat velen in de Nederlandse samenleving , zij die beleidsverantwoordelijkheid droegen niet uitgezonderd , daar lange tijd niet voldoende aandacht voor hebben gehad . Naast het leed zijn er de roof en recuperatie van bezittingen . Eind 1997 is in Londen een regeringsconferentie gewijd aan het nazi-goud . Daarmee is de aandacht verschoven naar de tegoeden Tweede Wereldoorlog . Naar aanleiding daarvan heeft de Nederlandse regering enkele commissies ingesteld , die in de afgelopen maanden hun bevindingen aan de regering hebben voorgelegd . Naar de mening van de regering hebben de rapporten veel inzichtelijk gemaakt over de houding van de Nederlandse samenleving als geheel , het lot van specifieke groepen van vervolgingsslachtoffers en de rol van de Nederlandse regering in de periode na de Tweede Wereldoorlog . Tevens hebben zij aanleiding gegeven tot een maatschappelijk debat over het handelen van destijds en over de vraag wat er nu zou moeten worden gedaan . De rapporten maken duidelijk dat naar vermogen is getracht ieder zoveel mogelijk in zijn of haar rechten te herstellen . Dat is ook , aldus de regering , in redelijke mate gelukt . Er is geen aanleiding het rechtsherstel over te doen . Desalniettemin worden de gehanteerde procedures als formalistisch , bureaucratisch en zelfs kil ervaren . Op een enkel punt zijn ze zelfs in strijd met de toen geldende regelgeving geweest . De regering meent dat het boek over dit verleden nooit gesloten mag worden . Regering en samenleving moeten zich daarvan bewust blijven . Aanspraken van individuele rechthebbenden of hun nabestaanden , die voortvloeien uit het rechtsherstel , zullen niet verjaren . Daarnaast hebben de commissies de regering geadviseerd als blijk van erkenning van het thans als onbillijk of onrechtvaardig ervaren overheidshandelen een bedrag beschikbaar te stellen aan de betrokken groepen van vervolgingsslachtoffers . De regering aanvaardt dit advies , maar gaat ten aanzien van de omvang van het bedrag en de motivering een stap verder . Zij wil uitdrukkelijk finaal recht doen aan de kritiek op de bejegening van de vervolgingsslachtoffers in het rechtsherstel en de gevolgen die dit heeft gehad voor hun verdere bestaan . De verschillende commissies hebben onderstreept , dat tegoeden die niet aan de oorspronkelijke rechthebbenden of hun erfgenamen konden worden teruggegeven langs wettelijke weg aan de Staat zijn vervallen . De regering heeft echter begrip voor de gevoelens in de joodse gemeenschap , dat zij de morele erfgenaam vormt van de holocaust-slachtoffers . Met het ter beschikking stellen van een bedrag van 400 miljoen gulden wil de regering de erkenning van de morele aanspraken tot uitdrukking brengen . Het gaat daarbij zowel om bedragen die rechtmatig en wettelijk aan de Staat zijn vervallen als om beslissingen van de regering waarop nu anders wordt teruggekeken . Daarbij valt te denken aan de kosten van de kampen Westerbork en Vught . Begrijpelijkerwijs , zegt de regering , wordt dat door de joodse gemeenschap als zeer gevoelig ervaren . Van het beschikbare bedrag zal 50 miljoen gulden aan projecten in het buitenland worden besteed . Het CJO staat er borg voor dat er tientallen miljoenen voor collectieve joodse doelen in Nederland beschikbaar worden gesteld . De uitvoering van de afspraken vindt in een publiekrechtelijk kader plaats . De Sinti en Roma hebben na de Tweede Wereldoorlog vrijwel geen bezittingen terug gekregen . Omdat de beroving ook niet goed is gedocumenteerd , zijn zij grotendeels buiten het rechtsherstel gebleven . Bovendien zijn zij in de samenleving met grote kilte bejegend . De regering stelt hen om deze redenen een bedrag beschikbaar van 30 miljoen gulden . De vertegenwoordigende organisaties zullen met een voorstel komen voor de besteding van de gelden . De uitvoering ervan zal eveneens in een publiekrechtelijk kader plaatshebben . De tekortkomingen in het Indisch rechtsherstel zijn verzwaard door de samenhang met diverse andere problemen waarmee de vervolgingsslachtoffers zich na de Japanse bezetting zijn geconfronteerd . Met name de vijandig geworden bejegening door Indonesiërs die naar onafhankelijkheid streven en de grenzen die de ontwikkelingen in de periode tot aan de soevereiniteitsoverdracht hebben gesteld aan het rechtsherstel , moeten als zodanig worden genoemd . De regering vindt in dit verband een gebaar op zijn plaats dat weliswaar de grenzen van de gesignaleerde tekortkomingen overstijgt , maar tegemoet komt aan de bijzondere omstandigheden waarbinnen het rechtsherstel heeft plaatsgehad . Aan de Indische gemeenschap wordt om deze redenen 250 miljoen gulden beschikbaar gesteld . Op dit moment worden door de vertegenwoordigende organisaties projectvoorstellen voorbereid die liggen in de sfeer van herdenking , educatie , maatschappelijke zorg , welzijn , wetenschap en cultuur . Ook hier zal de uitvoering plaatshebben binnen een publiekrechtelijk kader . Daarnaast werkt de regering mee aan een inventariserend onderzoek naar de haalbaarheid van onderzoek ten behoeve van het in behandeling nemen van individuele claims . Ten aanzien van andere groepen van vervolgingsslachtoffers zal de regering nagaan of nadere geschiedschrijving mogelijk is .

WR-P-E-F-0000000483.dcoi
Staatssecretaris indexeert vergoeding pleegouders Persbericht , 23-3-2000 Donderdag 23 maart 2000 , persbericht nummer 25 De vergoeding voor pleegouders wordt dit jaar geïndexeerd . Staatssecretaris Margo Vliegenthart van VWS wil pleegouders vanaf 2000 compenseren voor de gestegen kosten van levensonderhoud . Vliegenhart heeft dit donderdag gezegd op een landelijke conferentie van het project Trillium in Den Haag . De positie van pleegouders wordt verder verbeterd doordat in de kaderwet Arbeid en zorg pleegouders ook aanspraak kunnen maken op kortdurende betaald zorgverlof en pleegouders ook in aanmerking komen voor de kinderkorting in het nieuwe belastingstelsel . Onderzocht wordt nog of de hoogte van de vergoeding toereikend is voor de kosten . Trillium is een gezamenlijk initiatief van instellingen in de pleegzorg , wetenschap , cliëntenorganisaties en overheid . Bedoeling is om te komen tot een hedendaagse invulling van het pleegouderschap , de kwaliteit van de pleegzorg te verbeteren en voorwaarden te scheppen voor uitbreiding van de pleegzorg . Donderdag kreeg Vliegenthart het eerste exemplaar van een visiedocument van Trillium uitgereikt . De staatssecretaris onderstreepte op de conferentie de noodzaak om een eigentijds karakter van de pleegzorg te ontwikkelen . ' De invulling van de pleegzorg , de verwachtingen over het pleegouderschap , maar vooral ook de rol van de pleegouders moet worden aangepast aan de huidige maatschappelijke verhoudingen , de eisen van de tijd . Een tijdperk waarin steeds meer pleegouders arbeid en zorgtaken combineren . Daarbij hoort een adequate ondersteuning van pleegouders , een adequate pleegvergoeding en versterking van de rechtspositie van pleegouders ' , aldus de staatssecretaris , die erop wees dat het belang van het kind centraal moet blijven staan .

WR-P-E-F-0000000484.dcoi
Inkomen voor jongere bewoners AWBZ-instellingen verhoogd Persbericht , 23-3-2000 Donderdag 23 maart 2000 , nummer 26 Bewoners van AWBZ-instellingen ( verpleeghuizen , verstandelijk gehandicapten , psychiatrie ) die jonger zijn dan 65 jaar houden per 1 juli 2000 extra geld over . Aftrekposten voor alleenstaanden worden jaarlijks verhoogd met 50 gulden per maand ( 600 gulden per jaar ) . Voor gehuwden is dat 31,12 gulden per maand ( bijna 375 gulden per jaar ) . Dit hebben minister Borst en staatssecretaris Vliegenthart ( Volksgezondheid , Welzijn en Sport ) bekend gemaakt in een brief aan de Tweede Kamer . Door deze maatregel stijgt het vrij besteedbaar inkomen ( te weten het netto inkomen minus de eigen bijdrage ) van deze bewoners per 1 juli van dit jaar . Hiervoor hoeven bewoners zelf niets te doen , het wordt automatisch verrekend . De maatregel is een uitvloeisel van de motie Melkert uit 1999 . Het kabinet heeft hiervoor in totaal 30 miljoen gulden beschikbaar gesteld . Vorig jaar heeft het kabinet al maatregelen getroffen voor bewoners van AWBZ-instellingen ouder dan 65-jaar . Alleenstaanden ontvingen toen 50 gulden per maand en gehuwden 31,12 gulden per maand .

WR-P-E-F-0000000485.dcoi
Aanwijzingsprocedure ziekenfondswet rondom VUT-regeling afgeschaft Persbericht , 24-3-2000 Dit persbericht , nummer 10 is is vrijdag 24 maart 2000 na afloop van de ministerraad uitgegeven door de Rijksvoorlichtingsdienst Tot nu toe moest iedere VUT-regeling , met uitzondering van een door de overheid of een bij CAO vastgestelde VUT-regeling , door het College voor zorgverzekeringen ( CVZ ) worden aangewezen om als rechtsgrond voor ziekenfondsverzekering te kunnen dienen . In de toekomst is die afzonderlijke aanwijzing niet meer nodig . Dit heeft het kabinet in het kader van deregulering op voorstel van minister Borst van Volksgezondheid , Welzijn en Sport besloten . Voorwaarde is wel dat de aanvangsleeftijd van personen die voor een VUT-uitkering in aanmerking komen 55 jaar of ouder is en de VUT-uitkering tenminste 70 % van het laatstgenoten salaris bedraagt . Omdat in de praktijk iedere voor aanwijzing voorgedragen regeling aan deze criteria voldeed , heeft het kabinet besloten een algemene regeling te treffen , om zo de administratieve belasting voor werkgevers en het CVZ terug te brengen . De ministerraad heeft ermee ingestemd dat het besluit voor advies aan de Raad van State zal worden gezonden . De tekst van het wetsvoorstel en van het advies van de Raad van State worden pas openbaar bij indiening bij de Tweede Kamer .

WR-P-E-F-0000000486.dcoi
Wachtlijsten verpleging en verzorging versneld aangepakt Persbericht , 29-3-2000 Woensdag 29 maart 2000 , persbericht nummer 28 Staatssecretaris Margo Vliegenthart ( Volksgezondheid , Welzijn en Sport ) heeft met partijen in het veld van verpleging en verzorging afgesproken dat de aanpak wachtlijsten , zoals in 1999 vastgelegd in het plan van aanpak , zal worden versneld en geïntensiveerd . Extra thuiszorg Zorgkantoren kunnen , indien nodig , extra uren thuiszorg voor hun cliënten bij thuiszorginstellingen contracteren . Daarmee kunnen zorgkantoren hun wettelijke zorgplicht vervullen . Staatssecretaris Vliegenthart en voorzitter Wiegel van Zorgverzekeraars Nederland hebben daarover overeenstemming bereikt . Er gelden wel een aantal voorwaarden . De zorgkantoren moeten er op toezien dat de thuiszorginstellingen de reeds afgesproken hoeveelheid zorguren daadwerkelijk leveren . Tevens zal beoordeeld worden of geld dat al eerder ter beschikking is gestelde middelen ook volledig is besteed aan extra zorg . Daartoe zal ook gekeken worden naar de reserves van de thuiszorginstellingen . Centraal uitgangspunt is in ieder geval dat elke extra gulden ook daadwerkelijk extra zorg oplevert ( ' boter bij de vis ' ) . Zorgkantoren zullen hierover resultaatsafspraken maken met de thuiszorginstellingen . Onder deze voorwaarden is staatssecretaris Vliegenthart bereid voor deze aanvullende afspraken tussen zorgkantoren en thuiszorginstellingen versneld extra financiële ruimte ter beschikking te stellen . Tevens zijn een aantal maatregelen afgesproken om het vorig jaar gemeenschappelijk vastgestelde plan van aanpak wachtlijsten te intensiveren en te versnellen waar dat mogelijk is . Taskforce Staatssecretaris Vliegenthart is met de meerjarenpartijen ( zorgaanbieders , zorgverzekeraars , provincies , patiënten / consumentenorganisaties ) overeengekomen dat er een taskforce komt vanuit Zorgverzekeraars Nederland ( ZN ) en het ministerie van VWS die onder meer een extra impuls geeft aan de opschoning van de administraties van de wachtlijsten . Dubbeltellingen bijvoorbeeld moeten dan verdwenen zijn . In principe moeten alle wachtlijsten vóór 1 juli 2000 administratief geschoond worden . Per 1 januari 2001 moet de volledige regionale en integrale wachtlijstregistratie gereed zijn . Verpleeghuizen en verzorgingshuizen Voor verpleeghuizen en de verzorgingshuizen zullen acties worden ondernomen om waar mogelijk versneld extra plaatsen te kunnen realiseren . Het gaat daarbij om het vereenvoudigen en versnellen van procedures , het beter benutten van mogelijkheden in bestaande regelgeving en gebouwen en het ontwikkelen van alternatieve bouwtrajecten . Een snellere uitbreiding van intramurale plaatsen heeft tevens een positief effect op de doorstroming op de wachtlijsten van de thuiszorg . Tenslotte zullen een aantal afspraken uit het plan van aanpak over de uitvoering van het wachtlijstbeheer met extra energie worden aangepakt . Zoals het vaststellen van landelijke criteria voor de bepaling van de urgentie van de geïndiceerde zorgvrager . Dit zal in mei of juni 2000 zijn afgerond . Zorgverzekeraars Nederland is momenteel al bezig met de ontwikkeling van maatschappelijk aanvaardbare wachttijden . Wachtlijstenquêtes Staatssecretaris Vliegenthart stuurt vandaag ook de uitkomsten van de wachtlijstenquêtes verpleging en verzorging naar de Tweede Kamer . Het betreft een eerste integrale inventarisatie ( nulmeting ) gepeild op 1 oktober 1999 , op een moment dat de extra wachtlijstmiddelen van vorig jaar nog niet volledig ingezet waren . De onderzoeksgegevens zijn vanwege de gekozen methodiek beperkt vergelijkbaar met eerdere wachtlijstgegevens . Daarnaast is de meting gebaseerd op enquêtegegevens , die op basis van een theoretisch model geschoond zijn . Het beeld wat uit de voorlopig geschoonde cijfers naar voren komt is dat de wachtlijsten van eind 1998 tot begin oktober 1999 redelijk stabiel zijn gebleven . Verpleeghuiszorg : 8.820 ( was 8.370 ) Verzorgingshuiszorg : 19.942 ( was 20.308 ) Thuiszorg : 22.000 - 26.000 ( was 23.000 ) Persoonsgebonden budget : 2.300 - 2.900 ( was 3.042 )

WR-P-E-F-0000000487.dcoi
Vliegenthart positief over rapport schippersinternaten Persbericht , 30-3-2000 Donderdag 30 maart 2000 , nummer 30 Staatssecretaris Margo Vliegenthart van Volksgezondheid , Welzijn en Sport ( VWS ) is positief over het rapport van de Adviescommissie Schippersinternaten over de toekomstige structuur en financiering van de opvang voor schipperskinderen en kinderen van kermisexploitanten . Vliegenthart vindt het ' een evenwichtig rapport waarin het belang van het kind terecht centraal wordt gesteld . ' De staatssecretaris zei dit donderdag toen zij het rapport in ontvangst in Den Haag nam . De commissie adviseert onder meer over de hoogte van de overheidsbijdrage aan de opvang van de circa 1600 kinderen , de hoogte van de ouderbijdrage , de structuur en organisatie van de sector en kwaliteitscontrole . De commissie is door Vliegenthart zelf ingesteld nadat in 1999 een convenant en er een bestuurlijke impasse ontstond . De commissie stond onder leiding van het oud-Tweedekamerlid Gerrit de Jong . Vliegenthart wil het rapport eerst grondig bestuderen , alvorens zij definitieve uitspraken doet , maar vindt het in ieder geval een grondig rapport . ' Men heeft echt alle tegels gelicht ' . De staatssecretaris wil nog voor deze zomer bestuurlijke afspraken maken met de sector . De nieuwe regeling kan dan in 2001 ingaan . De staatssecretaris vindt wel dat de conclusies voor partijen ' zwaarwegend ' moeten zijn . Partijen moeten de samenhang in de aanbevelingen bewaken . Het rapport is een springplank naar de toekomst .

WR-P-E-F-0000000488.dcoi
Bewonersbijdrage niet verplicht voor opname AWBZ-instelling Persbericht , 30-3-2000 Donderdag 30 maart 2000 , nummer 29 De individuele bewoner van een AWBZ-instelling dient volledig vrij te zijn in de keuze van diensten en producten die niet tot de AWBZ-verstrekking behoren , maar wel door de instelling worden aangeboden . Te denken valt aan een eigen televisie en / of telefoon op de kamer , het wassen van boven- en onderkleding , een bezoek aan de kapper of schoonheidssalon en bijvoorbeeld uitstapjes . Instellingen mogen een bewonersbijdrage voor aanvullende diensten en producten niet verplicht stellen als voorwaarde voor opname in de instelling . Pas na de opname hoeft de cliënt te kiezen tussen het pakket dat de AWBZ biedt of voor extra diensten van de instelling tegen bijbetaling . Dit schrijven minister Borst en staatssecretaris Margo Vliegenthart van VWS in een brief aan de Tweede Kamer . De bewindslieden gaan de koepelorganisaties van AWBZ-instellingen -- ouderenzorg , gehandicaptenzorg , thuiszorg en geestelijke gezondheidszorg - vragen deze keuzevrijheid vast te leggen in protocollen met de cliëntenorganisaties . `` Er moet vrijheid bestaan in het regelen van zaken die niet tot de verstrekking behoren " , aldus de bewindslieden in hun brief . Borst en Vliegenthart willen ook dat meer bekendheid ontstaat over de producten en diensten die onder de AWBZ vallen . Het College van Zorgverzekeringen ( CVZ ) heeft hiervoor lijsten opgesteld , die per sector verschillen . Volgens de bewindslieden is dat geen probleem , maar moet een lijst binnen een sector wel uniform worden toegepast . De zorgkantoren , de uitvoerders van de AWBZ , moeten hier op toezien . Het CVZ zal worden gevraagd om via een circulaire de zorgkantoren nog eens nadrukkelijk op het belang van de lijsten en controle op uniforme toepassing binnen een sector te wijzen .

WR-P-E-F-0000000489.dcoi
Versnelde aanpak wachtlijsten gehandicapten Persbericht , 31-3-2000 Vrijdag 31 maart 2000 , persbericht nummer 31 De wachtlijsten en de wachttijden in de gehandicaptenzorg kunnen dit jaar versneld worden aangepakt . De verzekeraars krijgen van staatssecretaris Margo Vliegenthart ( Volksgezondheid , Welzijn en Sport ) toestemming om voor de rest van het jaar bij instellingen extra zorg te contracteren voor mensen die op de wachtlijst staan . Afgesproken is dat alleen initiatieven worden gehonoreerd die mensen echt van de wachtlijst af halen en dat de reeds beschikbaar gestelde middelen zijn uitgeput . Vliegenthart heeft dit vrijdag afgesproken in het kabinet en de maatregelen vervolgens in een brief aan de Tweede Kamer bekendgemaakt . Vliegenthart heeft deze week in het kader van de Meerjarenafspraken ( MJA ) bestuurlijk overleg gevoerd met alle partijen in de gehandicaptensector over de versnelde aanpak van de wachtlijsten : Zorgverzekeraars Nederland , de Vereniging Gehandicaptenzorg Nederland , de Vereniging SOMMA , de Gehandicaptenraad en de Federatie van Ouderverenigingen . De zorgkantoren , uitvoerders van de AWBZ in de regio's , zijn formeel verantwoordelijk voor de toedeling van de extra middelen . De maatregelen gelden voor wachtlijsten voor verstandelijk gehandicapten , lichamelijk gehandicapten en zintuiglijk gehandicapten , als voor het persoonsgebonden budget ( PGB ) . Het eerst moeten gehandicapten worden geholpen die het meest urgent zijn en het langst wachten . Zelfstandig wonen en ambulante begeleiding in de thuissituatie hebben zoveel mogelijk de voorkeur , zodat daarmee ook een impuls uitgaat naar vernieuwing van de zorg .

WR-P-E-F-0000000519.dcoi
Betere samenwerking tussen bedrijfsarts en specialist gewenst Persbericht , 5-4-2000 Woensdag 5 april 2000 , persbericht nummer 33 Dit is een gezamenlijk persbericht van het ministerie van Volksgezondheid , Welzijn en Sport , het ministerie van Sociale Zaken en Werkgelegenheid en TNO Arbeid . Ruim tachtig procent van de medisch specialisten wil beter samenwerken met bedrijfsartsen . Daarvoor is het wel noodzakelijk dat het beeld dat specialisten hebben van bedrijfsartsen wordt bijgesteld . Bedrijfartsen zouden , in overleg met de huisarts , patiënten moeten kunnen doorverwijzen naar medisch specialisten . Samen richtlijnen ontwikkelen draagt bij aan een betere samenwerking tussen bedrijfsartsen en medisch specialisten . Dit zijn de belangrijke aanbevelingen in `` Voor Verbetering Vatbaar II " , een onderzoek onder medisch specialisten naar de samenwerking in de praktijk tussen medisch specialist en bedrijfsarts bij de sociaal-medische begeleiding van zieke werknemers . Het onderzoek is in opdracht van het ministerie van Volksgezondheid , Welzijn en Sport ( VWS ) uitgevoerd door TNO Arbeid . Het rapport is op woensdag 5 april aangeboden aan staatssecretaris Hoogervorst van Sociale Zaken en Werkgelegenheid . Het is tevens aangeboden aan de directeur gezondheidsbeleid van het ministerie VWS , de heer A. Kalis , die het namens minister Borst van VWS in ontvangst nam , en aan de voorzitters van de betrokken artsenorganisaties . Deze laatsten hebben vandaag een intentieverklaring ondertekend om te komen tot nadere voorstellen voor een betere samenwerking . Al jaren vormt de gebrekkige samenwerking tussen behandelend artsen en bedrijfsartsen bij sociaal-medische begeleiding één van de oorzaken van onnodig ziekteverzuim en langerdurende arbeidsongeschiktheid . Sinds het begin van de jaren negentig is het verbeteren van die samenwerking een belangrijk doel van het kabinet . In 1997 resulteerde een onderzoek naar de samenwerking tussen huisartsen en bedrijfsartsen ( `` Voor Verbetering Vatbaar I " ) in een convenant , waarin zij afspraken maakten over zaken als richtlijnontwikkeling , verdergaande samenwerking , informatie-uitwisseling en nascholing . Toenadering tussen huisartsen en bedrijfsartsen heeft ook een belangrijke rol gespeeld bij het ontstaan van het Plan van aanpak wachttijden en het Platform Aanpak Wachttijden onder voorzitterschap van oud-staatssecretaris Dees . Het Platform maakt zich met name ook sterk voor de verbetering van de arbocuratieve samenwerking . Het onderzoek is uitgevoerd onder orthopeden , neurologen , psychiaters en revalidatieartsen , omdat dit de specialismen zijn waarmee bedrijfsartsen het meest contact hebben . Het onderzoek geeft eenzelfde beeld als het onderzoek onder huisartsen . De huidige contacten zijn weinig intensief , en gaan bijna altijd uit van de bedrijfsarts . De contacten beperken zich vaak tot informatie-uitwisseling . Er heeft opvallend weinig intercollegiaal overleg plaats . De meeste specialisten beoordelen hun contacten met bedrijfsartsen als redelijk tot goed ; niettemin vindt 84 % dat betere samenwerking nodig is . Belangrijke knelpunten voor specialisten zijn of de bedrijfsarts niet vooral de werkgeversbelangen behartigt , wat zij doen met de curatieve informatie en wat de bedrijfsarts eigenlijk kán en wíl doen voor werknemers en patiënten . Het onduidelijke beeld vormt een obstakel in de huidige samenwerking , zoals dat ook al gold voor de huisartsen . Er bestaat brede overeenstemming over de voorwaarden voor verbetering . Als bedrijfsartsen hun professionele autonomie waarborgen en het beschermen en bevorderen van de gezondheid van de patiënt als uitgangspunt nemen , zal de samenwerking beter verlopen . Andere voorwaarden zijn dat informatie alleen wordt doorgegeven met instemming van de patiënt en dat er meer gedaan wordt aan richtlijnontwikkeling .

WR-P-E-F-0000000520.dcoi
Topsportevenementen afstemmen tussen steden Persbericht , 6-4-2000 Donderdag 6 april 2000 , persbericht nummer 34 Steden moeten onderling meer gaan samenwerken om grote internationale sportevenementen naar Nederland te halen . Ze moeten niet tegen elkaar opbieden , maar juist tot afstemming komen . De mogelijkheid het gastheerschap goed in te vullen en de openbare orde goed te regelen , kent immers grenzen . Ook de aandacht van de media is niet onbeperkt . ' Wanneer steden in den blinde elkaar proberen te overtroeven met het binnenhalen van grote sportevenementen , lopen we kans onszelf in de vingers te snijden ' . Dit vindt staatssecretaris Margo Vliegenthart van Volksgezondheid , Welzijn en Sport .. Bij de onderlinge afstemming kan volgens de staatssecretaris heel goed aangesloten worden bij tradities die steden hebben opgebouwd met sportevenementen , met het lokale topsportklimaat en het uitblinken van een bepaalde sport in een bepaalde stad . Namens de staatssecretaris sprak directeur-generaal Welzijn en Sport , drs P.H.B. Pennekamp donderdag in Rotterdam op het tweede internationale congres ' Sport en City Marketing ' . Volgens Vliegenthart hebben grote sportevenementen in eigen land positieve effecten op de sporters , de sportorganisaties en het sportpubliek . Ook het bedrijfsleven en de media profiteren ervan . Voor steden is het niet alleen een mooie gelegenheid zich op sportgebied te presenteren , maar ook als ' een complete stad met uitgelezen mogelijkheden voor wonen , werken en recreëren . Voor Nederland als geheel is het een mooie vorm van Holland promotie ' , aldus Vliegenthart . De staatssecretaris laat momenteel onderzoeken hoe de verantwoordelijkheden tussen de diverse betrokkenen bij topsportevenementen liggen . Het onderzoek is in juni gereed . Vliegenthart wil in overleg met de sport een beleidskader ontwikkelen dat gebruikt kan worden bij het binnenhalen van grote sportevenementen . Het gaat dan om zaken als : invulling van het gastheerschap , verdeling van kosten en baten en de relatie van topsportevenementen met de breedtesport . Topsportevenementen moeten volgens Vliegenthart hand in hand gaan met de organisatie van sportactiviteiten voor een breder publiek . Zo wordt bij het komende EK2000 een groots opgezet wijkstraatvoetbaltoernooi georganiseerd . Dergelijke breedtesportevenementen zouden voortaan standaard in plannen moeten worden opgenomen om grote topsportevenementen naar Nederland te halen .

WR-P-E-F-0000000521.dcoi
Overheid en alcoholbranche eens over aanscherping reclamecode Persbericht , 7-4-2000 Vrijdag 7 april 2000 , nummer 35 Minister Borst van Volksgezondheid , Welzijn en Sport en de alcoholbranche hebben een akkoord gesloten over een verdere reclamebeperking . Het akkoord houdt in dat de bestaande code voor alcoholhoudende dranken , waarin de branche zichzelf reclamebeperkingen oplegt , is aangescherpt . De nieuwe code zal 1 juni a.s. van kracht worden , lopende contracten zullen zo spoedig mogelijk worden afgebouwd . Alcoholreclame zal niet gericht zijn op minderjarigen . Indien meer dan 25 % van de kijkers , luisteraars , lezers of bezoekers minderjarig is , zal er geen reclame gevoerd worden of sponsoring plaatsvinden . Deze afspraak is van toepassing op alle media , zoals televisieprogramma's , radio , evenementen , tijdschriften en bioscopen . Er zal helemaal geen alcoholreclame meer te zien of te horen zijn op muziekzenders voor jongeren ( MTV , TMF , radio 538 ) . Alcohol en verkeer gaan niet samen . In de nieuwe code is daarom onder andere de bepaling opgenomen dat er voortaan geen alcoholreclame op zuilen , borden e.d. zal worden gemaakt langs de snelweg of buiten de bebouwde kom . Ook zal deze vorm van reclame niet worden gemaakt in het zicht van scholen en ontwenningsklinieken . De alcoholbranche zal actief toezicht blijven houden op de naleving van de gemaakte afspraken onder andere door instelling van een 0900-nummer . De maximaal op te leggen boete is verdubbeld naar 100.000 gulden . Minister Borst heeft ook met de horeca afspraken gemaakt over beperkingen aan zogenoemde ' happy hours ' . Zo zullen er geen ' happy hours ' meer plaatshebben kort voor sluitingstijd , en zullen de ' happy hours ' niet alleen betrekking hebben op alcoholische consumpties . Ook zal geen alcoholhoudende drank worden aangeboden voor minder dan de helft van de normale prijs . Overheid en alcoholbranche gaan intensiever samenwerken op het gebied van voorlichting , onderzoek en preventie van alcoholmisbruik . Ook zullen zij gezamenlijk de nieuwe Drank- en Horecawet gaan communiceren , met als doel grotere bekendheid en optimale naleving .

WR-P-E-F-0000000522.dcoi
Debat over toekomst gezondheidszorg van start Persbericht , 10-4-2000 Maandag 10 april 2000 , persbericht nummer 36 ' Het ministerie van Volksgezondheid , Welzijn en Sport ( VWS ) heeft de regierol op zich genomen in de discussie over de stelselherziening . Dit om er voor te zorgen dat alle partijen een actieve bijdrage kunnen leveren ' . Dit zegt minister Borst vandaag tijdens haar openingstoespraak op de conferentie ' Met zorg veranderen ' . Op initiatief van minister Borst discussiëren vandaag ruim twee honderd deelnemers in het Scheveningse Kurhaus over de toekomst van de Nederlandse gezondheidszorg . Minister Borst wil eind dit jaar een eerste notitie aan het kabinet aanbieden over noodzakelijke veranderingen in ons gezondheidszorgsysteem , waardoor het verzekeringsstelsel . Enkele adviesorganen ( RVZ , SER , WRR ) hebben hiervoor al bouwstenen aangedragen . De conferentie ' Met zorg veranderen ' is de start voor een meer algemene discussie . Minister Borst is verheugd dat ook enkele politieke partijen al een eerste aanzet tot discussie hebben gegeven . Volgens de minister heeft de overheid in deze veranderende wereld de permanente opdracht te bezien of herijking van het zorgsysteem nodig is . Samen met de staatssecretaris streeft zij er naar de zorg toegankelijk en hoogwaardig te houden . Regels moeten worden heroverwogen om de doelmatigheid en doeltreffendheid van de Nederlandse zorg te kunnen vergroten .

WR-P-E-F-0000000523.dcoi
Kabinet stemt in met voorwaardelijke rechterlijke machtiging in psychiatrie Persbericht , 10-4-2000 Dit persbericht , nummer 11 , is vrijdag 7 april 2000 na afloop van de ministerraad uitgegeven door de Rijksvoorlichtingsdienst Het kabinet wil gedwongen opname van psychiatrische patiënten in een psychiatrische instelling zo veel mogelijk voorkomen . Dat heeft het kabinet besloten op voorstel van minister Borst van Volksgezondheid , Welzijn en Sport . Dit wordt geregeld in het wetsvoorstel voorwaardelijke rechterlijke machtiging . Deze voorgenomen wetswijziging is de eerste van drie inhoudelijke wijzigingen van de Wet bijzondere opnemingen in psychiatrische ziekenhuizen ( BOPZ ) . De andere wijzigingen zijn de zelfbindingsverklaring en de dwangbehandeling van personen zonder ziekte-inzicht . Deze zullen naar verwachting in de loop van het jaar 2001 aan de Tweede Kamer worden aangeboden . Het gaat bij de voorwaardelijke rechterlijke machtiging om psychiatrische patiënten die niet opgenomen hoeven te worden , zolang het gevaar dat hun stoornis veroorzaakt - voor zichzelf of voor anderen - kan worden afgewend door het naleven van bepaalde voorwaarden . Deze voorwaarden hoeven niet alleen betrekking te hebben op medicatie , maar ook op zaken als therapeutische gesprekken en dagbestedingsactiviteiten . In de huidige situatie kan de rechter in geval van gevaar alleen een machtiging verlenen voor een gedwongen opname . Het voorstel is vooral belangrijk voor psychiatrische patiënten die lijden aan een geestesstoornis die zonder opname goed te behandelen is , bijvoorbeeld met medicatie , gesprekstherapie , of met een combinatie van beide behandelingen . Momenteel worden deze patiënten vaak gedwongen opgenomen . De voorwaardelijke machtiging is minder geschikt voor verkommerden en verloederden of voor zwaar verslaafden . Verkommerden en verloederden hebben in de regel niet de discipline om zich aan de voorwaarden omtrent hun behandeling te houden . Verslaafden hebben een betere kans op afkicken juist wanneer zij opgenomen zijn . De ministerraad heeft ermee ingestemd dat het wetsvoorstel voor advies aan de Raad van State zal worden gezonden . De tekst van het wetsvoorstel en van het advies van de Raad van State worden pas openbaar bij indiening bij de Tweede Kamer .

WR-P-E-F-0000000524.dcoi
Hersenvliesontsteking na bezoek aan Mekka Persbericht , 11-4-2000 Dinsdag 11 april 2000 , persbericht nummer 37 Mensen die dit jaar de bedevaart in Mekka hebben bezocht , hebben een verhoogde kans om een bijzondere vorm van hersenvliesontsteking te krijgen . De gebruikelijke inenting die aan een reis naar Mekka verbonden is , helpt in dit geval niet . Via het Europees waarschuwingssysteem werd bekend dat in Frankrijk en Engeland enkele mensen aan deze hersenvliesontsteking overleden zijn . Het gaat om mensen die onlangs in Mekka geweest zijn of hun gezinsleden . In Nederland zijn in dit verband nog geen ziektegevallen bekend . Het ministerie van VWS heeft inmiddels alle GGD'en in Nederland gewaarschuwd en hen gevraagd huisartsen en specialisten te informeren . Er is tevens contact opgenomen met Islamitische organisaties in ons land . Aan imams wordt gevraagd komende vrijdag in de moskees hieraan aandacht te besteden . Naar schatting 4500 mensen hebben dit jaar vanuit Nederland de bedevaart naar Mekka in Saudi-Arabië ondernomen . In totaal komen elk jaar ruim twee miljoen mensen in Mekka samen . Hersenvliesontsteking ( meningitis ) kan dodelijk zijn . De symptomen zijn koorts , ernstige hoofdpijn , nekstijfheid , sufheid en lichtschuwheid . In het verdere verloop van de ziekte treden kleine , rode , niet wegdrukbare vlekken op over het hele lichaam . VWS adviseert mensen met deze symptomen onmiddellijk contact op te nemen met hun huisarts . Hersenvliesontsteking is van mens op mens overdraagbaar , vooral als mensen gedurende enkele uren bij elkaar in dezelfde ruimte verblijven . Het gaat daarbij vooral om gezinssituaties . Besmetting kan plaatsvinden zonder lichamelijk contact . Voor vragen over hersenvliesontsteking kan het publiek van 9.00 tot 21.00 uur bellen met het volgende gratis informatienummer van de rijksoverheid : 0800 - 8051 .

WR-P-E-F-0000000525.dcoi
Acht nieuwe geneesmiddelen toegelaten tot het ziekenfondspakket Persbericht , 12-4-2000 Woensdag 12 april 2000 , nummer 38 Minister Borst van Volksgezondheid , Welzijn en Sport heeft besloten een aantal van de zogenaamde wachtkamergeneesmiddelen per 1 mei aanstaande tot het ziekenfondspakket toe te laten . Het gaat hierbij om geneesmiddelen met een bewezen therapeutische (meer)waarde , die geen onaanvaardbare meerkosten met zich meebrengen . Er zullen acht geneesmiddelen tot het pakket worden toegelaten , waaronder een geneesmiddel voor de behandeling van de ziekte van Parkinson , een middel tegen Psoriasis , een geneesmiddel dat gebruikt wordt bij in vitro-fertilisatie ( IVF ) , een geneesmiddel tegen astma en een geneesmiddel tegen longtuberculose en bepaalde infecties bij AIDS-patiënten . In totaal wordt voor een bedrag van 6,5 miljoen gulden aan nieuwe geneesmiddelen in het ziekenfondspakket toegelaten . Afwijzingen De overige 8 wachtkamergeneesmiddelen komen niet in het ziekenfondspakket . Het betreft hier geneesmiddelen waarvan de therapeutische meerwaarde niet voldoende is aangetoond , of waarvan de therapeutische meerwaarde de hoge extra kosten niet rechtvaardigt . Onder de geneesmiddelen die niet worden toegelaten bevindt zich het nieuwe geneesmiddel tegen erectiestoornissen ( Viagra ) . Aangezien de meerwaarde van dit geneesmiddel met name een gevolg is van een toegenomen gebruiksgemak en het middel niet effectiever is dan het geneesmiddel voor deze aandoening dat al in het pakket zit , is de Minister van mening dat het hoge kostenbeslag waarmee opname van Viagra gepaard gaat , niet gerechtvaardigd wordt. ( bij een gebruik van maandelijks 4 tabletten door 75.000 personen komen de kosten op 60 miljoen gulden per jaar ) . Op deze manier wil de Minister financiële ruimte bewaren voor geneesmiddelen die in het belang van de volksgezondheid absoluut in het pakket moeten worden opgenomen ( bijvoorbeeld nieuwe doorbraakgeneesmiddelen bestemd voor ernstige aandoeningen ) . Overigens wordt Viagra in een groot deel van de Europese landen ook niet vergoed ( bijvoorbeeld Frankrijk en Duitsland ) . In totaal is voor een bedrag van 83 miljoen gulden aan aanvragen niet gehonoreerd . Achtergrond Met het oog op kostenbeheersing is per 1 juli 1993 besloten om nieuwe geneesmiddelen die niet in een cluster van het Geneesmiddelenvergoedingssysteem pasten , vooralsnog niet tot het pakket toe te laten . Een uitzondering hierop bestond voor geneesmiddelen die gebruikt werden voor de behandeling van ziekten waarvoor nog geen geneesmiddel beschikbaar was . Per 1 juli 1999 is het vergoedingensysteem weer geopend voor nieuwe geneesmiddelen . De Minister heeft op eigen initiatief besloten de geneesmiddelen die door de sluiting in de tussenliggende periode niet zijn toegelaten , de zogenaamde ' wachtkamergeneesmiddelen ' , door het College voor zorgverzekeringen ( CVZ ) te laten beoordelen op therapeutische waarde en doelmatigheid . Een gedeelte van deze groep is in de loop der tijd beoordeeld en voor een deel in het pakket opgenomen . De beoordeling van de resterende groep van 16 wachtkamer-geneesmiddelen , die tussen 1 oktober 1997 en 1 juli 1999 waren aangemeld , is kortgeleden afgerond .

WR-P-E-F-0000000526.dcoi
Groene lijst diensten AWBZ-instellingen Persbericht , 15-4-2000 Zaterdag 15 april 2000 , persbericht nummer 39 AWBZ-instellingen moeten voor hun bewoners een herkenbare lijst hanteren waarop staat welke diensten op grond van de AWBZ gewoon verstrekt worden en voor welke zaken extra betaald moet worden . Deze zogenaamde ' groene lijst ' moet een eind maken aan de verschillen die er nu nog zijn tussen de diverse instellingen . Dit heeft staatssecretaris Margo Vliegenthart van Volksgezondheid , Welzijn en Sport ( VWS ) zaterdag gezegd in het tv-programma Kassa . Vliegenthart verwacht dat een dergelijke lijst veel onduidelijkheid zal wegnemen en cliënten of hun familie houvast biedt . `` Bewoners van instellingen betalen nu soms extra voor zaken waarvan ze niet weten dat ze daar krachtens de AWBZ zonder bijbetaling recht op hebben " , aldus Vliegenthart . De staatssecretaris vindt dat de lijst herkenbaar en zichtbaar moet zijn in de instellingen en ook aan aspirant-bewoners verstrekt kan worden . De zorgkantoren , de instellingen ( ouderenzorg , gehandicaptenzorg en de GGZ ) en de cliëntenorganisaties zouden de komende maanden het initiatief voor de groene lijst moeten nemen . Vliegenthart heeft de Tweede Kamer onlangs laten weten dat zij zich in grote lijnen kan vinden in een advies van het College van Zorgverzekeringen over wat wel en niet onder de AWBZ-verstrekking valt . In een beperkt aantal gevallen is verschil van interpretatie mogelijk . In die gevallen moeten de instellingen met bewonersraden eruit zien te komen . De staatssecretaris hekelt daarnaast de grote verschillen in prijs voor zaken waarvoor bewoners apart moeten betalen . Zo blijkt uit onderzoek dat de extra bedragen voor het wassen van kleding variëren van 30 tot 200 gulden per maand . Omdat de overheid hier niet over gaat , suggereerde Vliegenthart dat de cliëntenorganisaties met de zorgkantoren de mogelijkheid van collectieve inkoop en uniforme tarieven gaat onderzoeken . `` Hier ligt een enorme uitdaging voor cliëntenorganisaties en instellingen " , aldus de staatssecretaris .

WR-P-E-F-0000000527.dcoi
Topsportklimaat is gunstig Persbericht , 27-4-2000 Donderdag 27 april 2000 , persbericht nummer 40 Het topsportklimaat in Nederland is in de afgelopen jaren aanzienlijk verbeterd . Maar de concurrentie staat niet stil . Het topsportbeleid moet daarom vooral gericht worden op de verdere verbetering van de individuele leefsituatie van topsporters , hun trainingsmogelijkheden en faciliteiten en de deelname aan internationale wedstrijden . Deze factoren oefenen tevens de grootste invloed uit op de wereldranglijstpositie van topsporters . Dit blijkt uit het onderzoek ' Het topsportklimaat in Nederland ' dat donderdag is aangeboden aan staatssecretaris Margo Vliegenthart van Volksgezondheid , Welzijn en Sport , voorzitter Hans Blankert van sportkoepel NOC*NSF en , namens de topsporters , de triatleet Rob Barel . Het onderzoek is in opdracht van VWS en NOC*NSF uitgevoerd door het bureau Diopter - Janssens & Van Bottenburg . Daarvoor is onder meer een enquête gehouden onder Nederlandse topsporters , toptrainers en topsportcoördinatoren . De onderzoekers hebben ook een concurrentietoets uitgevoerd naar het topsportklimaat in Nederland . Hieruit blijkt dat zestig procent van de medailleverdeling tijdens Olympische Spelen is te verklaren uit factoren die moeilijk zijn te beïnvloeden , zoals welvaartsniveau , bevolkingsomvang , grondoppervlakte en verstedelijking . De overige veertig procent van de medailleverdeling is via het topsportbeleid wel te beïnvloeden . Topsportsucces is dus voor een deel maakbaar , maar verbetering van het topsportklimaat leidt aantoonbaar tot betere topsportresultaten . Gemeten over de afgelopen vier Olympische Spelen ( Barcelona 1992 , Lillehammer 1994 , Atlanta 1996 , Nagano 1998 ) neemt Nederland een vijftiende positie op de medaillespiegel in . Wanneer het topsportklimaat verder wordt verbeterd , is een plaats bij de eerste tien haalbaar , zo vinden de onderzoekers . Dit is ook de doelstelling van NOC*NSF in het beleidsplan ' Performance 2000 ' . Ook de rijksoverheid streeft in haar nota ' Kansen voor Topsport ' verbetering van het topsportklimaat in Nederland na . Gelet op het gewicht van niet-beïnvloedbare factoren is een plaats achter de top zeven ( de VS , Duitsland , Rusland , China , Italië , Frankrijk en Groot-Brittannië ) volgens het onderzoeksbureau het hoogst haalbare . Verder wijst het onderzoek uit dat er in het topsportbeleid nog te weinig aandacht is voor de leefsituatie en ondersteuning van de trainers die met topsporters werken . Naast hun arbeidsrechtelijke situatie behoeft vooral de financiële ondersteuning , loopbaanplanning , samenwerking met werkgevers en mentale ondersteuning verbetering . Ook de beschikbaarheid van trainingsaccommodaties behoeft verbetering . Knelpunten zijn daarnaast de aandacht van de media en de maatschappelijke waardering . Uit het onderzoek kan nog niet worden afgeleid welk type topsportklimaat tot de beste resultaten leidt . Moet dit klimaat hard en selectief zijn of juist ondersteunend en begeleidend ? Via internationaal-vergelijkend onderzoek verwachten de onderzoekers in de komende jaren de kennis hierover te vergroten .

WR-P-E-F-0000000528.dcoi
Bemiddelaar aan de slag in conflict Arduin Persbericht , 28-4-2000 Vrijdag 28 april 2000 , persbericht nummer 41 Er komt een bemiddelaar om de vertrouwenscrisis op te lossen tussen personeel en leiding van de instelling voor verstandelijk gehandicapten Arduin in Goes . De beroepsorganisatie Nu91 , de vakbonden CFO en Abva-Kabo en de Raad van Toezicht van Arduin hebben vrijdag ingestemd met een voorstel hierover van staatssecretaris Margo Vliegenthart van VWS . Voormalig vakbondsbestuurder Aart-Jan de Geus , nu werkzaam bij een adviesbureau , is op verzoek van Vliegenthart bereid als bemiddelaar op te treden . Vliegenthart had de vakbonden en de instelling , mede met het oog op de belangen van ouders en cliënten , uitgenodigd voor overleg op het departement nadat een impasse was ontstaan over de uitvoering van aanbevelingen van een eerder ingestelde vertrouwenscommissie . Die heeft met name betrekking op de Arduin-vestiging Den Berg in Goes . Afgesproken is nu dat ' de bemiddelaar dient te komen met een oplossing voor de vertrouwensbreuk bij Den Berg , zoals onder meer verwoord in het rapport van de vertrouwenscommissie , zodanig dat het vertrouwen bij de medewerkers , de ouders en de cliënten in de toekomst van Den Berg duurzaam hersteld zal zijn ' . De Geus begint zijn werkzaamheden met onmiddellijke ingang .

WR-P-E-F-0000000529.dcoi
Eerste jaarverslag regionale toetsingscommissies euthanasie aangeboden Persbericht , 9-5-2000 Dinsdag 9 mei 2000 Persbericht afkomstig van de regionale toetsingscommissies euthanasie . De vijf regionale toetsingscommissies euthanasie hebben vandaag in Den Haag hun eerste jaarverslag aangeboden aan de ministers van VWS en Justitie . Dit eerste jaarverslag heeft betrekking op de periode vanaf de instelling van de commissies per 1 november 1998 tot en met december 1999 . In deze periode zijn in totaal 2565 meldingen ( van euthanasie en hulp bij zelfdoding ) door de toetsingscommissies ontvangen , waarvan er 2216 in het afgelopen kalenderjaar . In bijna alle gevallen hebben de toetsingscommissies geoordeeld dat de betrokken arts zorgvuldig heeft gehandeld . Door de multidisciplinaire samenstelling van de commissies is de toetsing thans meer op de medische beroepsuitoefening toegesneden . De toetsingscommissie bestaat uit een jurist / voorzitter , een arts en een ethicus . Is de toetsingscommissie van oordeel dat de arts zorgvuldig heeft gehandeld , dan geldt dit als een zwaarwegend advies aan het Openbaar Ministerie om niet tot vervolging van de arts over te gaan . De wetgever beoogt met deze nieuwe toetsingsregeling artsen te stimuleren verantwoording af te leggen over hun levensbeëindigend handelen en de kwaliteit van dit handelen te bewaken en verder te bevorderen . In de afgelopen periode hebben de toetsingscommissies veelvuldig feed-back gegeven aan de meldende artsen in het kader van de kwaliteitsbewaking van het medisch professioneel handelen bij euthanasie . Belangrijk , zo stellen de commissies , is deze kwaliteitsborging achteraf . Een andere verbetering is , dat deze nieuwe toetsingsprocedure aan een termijn is gebonden zodat artsen niet maandenlang meer in onzekerheid verkeren . Het vandaag gepresenteerde jaarverslag levert een interessante bijdrage aan het ( maatschappelijk ) inzicht in de euthanasie praktijk van ons land . Zo blijkt ondermeer , dat ruim 90 procent van de patiënten aan een vorm van kanker leden . De meldende artsen zijn in verreweg de meeste gevallen huisarts ( 85 procent ) . De belangrijkste constatering is , dat bijna alle meldingen door de commissies als zorgvuldig zijn beoordeeld .

WR-P-E-F-0000000530.dcoi
1,25 Miljard extra voor zorg in 2000 Persbericht , 9-5-2000 Dinsdag 9 mei 2000 , persbericht nummer 42 Het Kabinet heeft besloten dit jaar fl. 1,25 miljard extra te besteden aan zorg . Dit blijkt uit de Voorjaarsbrief Zorg 2000 die minister Borst en staatssecretaris Vliegenthart vandaag naar de Tweede Kamer sturen . De Voorjaarsbrief geeft informatie over de zorguitgaven in 1999 en 2000 . Een deel van het extra geld wordt gebruikt om de aanpak van de wachtlijsten te versnellen . Het gaat om fl. 300 miljoen voor thuiszorg en ouderenzorg , voor de gehandicaptenzorg , voor ziekenhuizen en voor de eerstelijns geestelijke gezondheidszorg . Daarnaast wordt fl. 400 miljoen ingezet om de groei van de geneesmiddelenuitgaven op te vangen . Deze groei is hoger dan bij de opstelling van het regeerakkoord in 1998 werd verwacht . Het resterende deel van de extra middelen is bestemd voor het op niveau houden van het zak- en kleedgeld van bewoners van zorginstellingen , voor de toepassing van ICT in de zorgsector , voor arbeidsmarktbeleid en voor verloskundige zorg . wachtlijsten : 302 zak- en kleedgeld bewoners awbz-instellingen : 115 ict-investeringen : 110 hogere groei geneesmiddelen : 400 besparingsverliezen geneesmiddelen : 185 arbeidsmarktbeleid : 65 verlaging normproductie verloskundigen:24 noodfonds slachtoffers Bijlmerramp : 15 specialisten in academische ziekenhuizen : 15 ambulances : 14 opleiding huisartsen : 2 totaal : 1.247

WR-P-E-F-0000000531.dcoi
Veel gehandicapten geholpen met extra geld ; wachtlijsten niet betrouwbaar Persbericht , 12-5-2000 Vrijdag 12 mei 2000 , persbericht nummer 43 In 1999 zijn veel meer gehandicapten , die op een wachtlijst voor zorg staan , geholpen dan was afgesproken . Niettemin zijn de wachtlijsten voor wonen en dagbesteding licht gestegen . Dit staat in een brief over de aanpak van de wachtlijsten in de gehandicaptenzorg die staatssecretaris Margo Vliegenthart van Volksgezondheid , Welzijn en Sport ( VWS ) vrijdag naar de Tweede Kamer heeft gestuurd . Vrijwel al het beschikbare extra geld voor de aanpak van de wachtlijsten ( 67 miljoen gulden ) is in 1999 uitgegeven . Hiermee zijn ruim 3.700 mensen op de wachtlijst geholpen , terwijl in afspraken met de sector uitgegaan was van 2.500 . De stijging is vooral het gevolg van de inzet van extra zorgconsulenten voor ambulante hulp aan mensen met een verstandelijke handicap . Ondanks deze resultaten zijn de wachtlijsten over 1999 licht toegenomen : voor wonen van 7.300 naar 7.700 urgent wachtenden en voor dagbesteding van 3.700 naar ruim 3.800 . De gemiddelde wachttijd nam toe van 618 naar 625 dagen ( wonen ) en van 472 naar 496 dagen ( dagbesteding ) . Uit een steekproef die Vliegenthart in een aantal regio's op de wachtlijst heeft laten houden , blijkt dat de betrouwbaarheid van de registratie te wensen overlaat . Zo heeft een kwart van de ondervraagden op de wachtlijst al zorg , maar is niet afgemeld op de wachtlijst . Verbetering van de wachtlijstregistratie is daarom een van de actiepunten in de aanpak voor de komende periode . Afgesproken is dat de wachtlijstregistraties voor 1 september betrouwbaar zullen zijn . Vliegenthart heeft in maart met Zorgverzekeraars Nederland ( ZN ) afspraken gemaakt over versnelde aanpak van de wachtlijsten . Kern is dat verzekeraars toestemming hebben om extra zorg in te kopen bij instellingen voor mensen die op de wachtlijst staan . Ter uitwerking hiervan is in overleg met alle partijen in de gehandicaptensector een plan van aanpak wachtlijsten opgesteld , dat vrijdag naar de Tweede Kamer is gestuurd . Het plan heeft betrekking op alle sectoren : verstandelijk gehandicapten , lichamelijk gehandicapten en zintuiglijk gehandicapten . Bij de aanpak gaan mensen met de hoogste urgentie gecombineerd met de langste tijd op de wachtlijst voor . De wens van de gehandicapte voor het type zorg staat centraal ; om zorgvernieuwing mogelijk te maken , wordt wel zoveel mogelijk gestreefd naar ambulante ondersteuning thuis en het scheiden van wonen en zorg .

WR-P-E-F-0000000532.dcoi
Prijsregulering in de gezondheidszorg is toe aan groot onderhoud Persbericht , 12-5-2000 Dit persbericht , nummer 14 , is op vrijdag 12 mei 2000 na afloop van de ministerraad uitgegeven door de Rijksvoorlichtingsdienst Een goede patiëntenzorg vergt dat de organisatie van zorgverlening primair bij regionale partijen ligt . Daartoe moeten overheid en de koepelorganisaties aan de regionale zorgaanbieders en zorgverzekeraars meer beleidsvrijheid en ruimte voor onderhandelingen geven , onder meer over prestaties en tarieven . Dit staat in de notitie over de Wet tarieven gezondheidszorg ( WTG ) : speelruimte en verantwoordelijkheid van minister Borst van Volksgezondheid . Het kabinet heeft ingestemd met de inhoud van de notitie . In deze notitie stelt de minister een aantal voornemens en maatregelen voor gericht op transparantie van prijzen , het vergroten van beleidsvrijheid voor lokale en regionale partijen en het bevorderen van de doelmatigheid . Een betere aansluiting tussen de tarieven en de werkelijke kosten moet leiden tot meer duidelijkheid en ruimte voor onderhandelingen over prijs , doelmatigheid en kwaliteit . Zo wordt de WTG dusdanig aangepast dat individuele zorgaanbieders en individuele ziektekostenverzekeraars in de regio meer speelruimte en verantwoordelijkheid krijgen om in hun regio een voor de patiënt doelmatige zorgorganisatie tot stand te brengen . Daarnaast wil minister Borst de WTG vereenvoudigen en beter afstemmen op andere wet- en regelgeving . Mogelijke belemmeringen die in strijd zijn met de Mededingingswet worden opgeheven . Met de nieuwe WTG zal sneller en flexibeler kunnen worden ingespeeld op actuele gebeurtenissen in de zorg . Het bereik van de WTG wordt minder . De prijsregulering is nu ruim en op historische basis vastgesteld . Voor een aantal handelingen lijkt prijsregulering van de overheid niet ( langer ) zinvol . Voorbeelden hiervan zijn niet-geïndiceerde cosmetische chirurgie , fysiofitness en acupunctuur . De WTG is ingevoerd in 1982 . De wet beoogt bescherming te bieden aan burger en verzekeraar tegen al te hoge prijzen in de gezondheidszorg .

WR-P-E-F-0000000533.dcoi
Invoering sofi-nummer in de AWBZ Persbericht , 12-5-2000 Dit persbericht , nummer 15 , is op vrijdag 12 mei 2000 na afloop van de ministerraad uitgegeven door de Rijksvoorlichtingsdienst . Het kabinet heeft op voorstel van staatssecretaris Vliegenthart van Volksgezondheid , Welzijn en Sport besloten het sofi-nummer op te nemen in de Algemene Wet Bijzondere Ziektekosten ( AWBZ ) . Het sociaal-fiscaal nummer is een persoonsgebonden identificatienummer dat voor iedereen die woont of werkt in Nederland is vastgelegd in een gegevensbestand van de belastingdienst . Het sofi-nummer dient verder als registratienummer voor verzekerden en uitkeringsgerechtigden bij de uitvoering van de sociale verzekeringen . Alleen in de AWBZ werd het sofi-nummer nog niet volledig gebruikt . Door invoering van het sofi-nummer in de AWBZ worden de administratieve lasten van de uitvoeringsorganen van de AWBZ bij gegevensuitwisseling en bij fraudebestrijding verlicht . Met het sofi-nummer kunnen gegevens die bij verschillende organisaties zijn opgeslagen eenvoudig worden samengevoegd . Met het sofi-nummer wordt de uitwisseling van informatie tussen de AWBZ-uitvoeringsorganen en andere instanties die een rol spelen bij de uitvoering van de sociale zekerheid simpeler . Het gebruik van het sofi-nummer is vanwege de privacybescherming aan zeer strikte regels gebonden . Het sofi-nummer wordt nu al gebruikt bij de uitvoering van de eigen-bijdrageregeling in de AWBZ . Eerder is toegezegd het gebruik van het sofi-nummer in de AWBZ wettelijk te verankeren . Dat kan nu gebeuren . De ministerraad heeft ermee ingestemd dat het wetsvoorstel voor advies aan de Raad van State zal worden gezonden . De tekst van het wetsvoorstel en van het advies van de Raad van State worden pas openbaar bij indiening bij de Tweede Kamer .

WR-P-E-F-0000000534.dcoi
Informatienummer vuurwerkramp Enschede Persbericht , 13-5-2000 Zaterdag 13 mei 2000 , persbericht nummer 45 Het ministerie van Volksgezondheid , Welzijn en Sport ( VWS ) heeft zaterdagavond in verband met de ramp in Enschede in overleg met de gemeente Enschede een speciaal telefoonnummer geopend waar familieleden informatie kunnen krijgen . Het nummer is 0800 - 1100 en is voor onbepaalde tijd open gesteld .

WR-P-E-F-0000000535.dcoi
Nieuwe directeur jeugdbeleid Persbericht , 18-5-2000 Donderdag 18 mei 2000 , persbericht nummer 45 Drs. L. ( Lenie ) Kootstra wordt per 1 juli 2000 de nieuwe directeur jeugdbeleid van het ministerie van VWS . Zij volgt Eddie Engelsman op , die dit ministerie sinds kort bij de Europese Unie in Brussel vertegenwoordigt . Kootstra is nu plaatsvervangend directeur Vortgezet Onderwijs op het ministerie van OCenW . Daarvoor werkte ze bij het ministerie van Sociale Zaken en Werkgelegenheid op het terrein van arbeidsmarkt en arbeidsverhoudingen . Lenie Kootstra ( 1995 ) studeerde algemene economie in Amsterdam ( uvA ) en sociologie in Groningen .

WR-P-E-F-0000000536.dcoi
Nieuwe directeuren bij VWS Persbericht , 23-5-2000 Dinsdag 23 mei 2000 , persbericht nummer 46 Bij het ministerie van VWS zijn twee nieuwe directeuren benoemd . Drs. Ing. A. ( Arnold ) Moerkamp wordt directeur Verpleging , Verzorging en Ouderen ( VVO ) . Drs. M ( Marcelis ) J.Boereboom wordt directeur Financieel-Economische Zaken ( FEZ ) . Moerkamp is de eerste directeur die bij de nieuwe directie VVO wordt benoemd . Een interim-manager heeft hier enige tijd waargenomen . Op dit moment is Moerkamp directeur Financiën , Strategie en Control bij het ministerie van VROM ( DG Volkshuisvesting ) . Hij is sinds 1982 werkzaam bij VROM . Moerkamp studeerde planologie aan de Universiteit van Amsterdam . Boereboom is bij VWS de opvolger van drs. Ongering , die onlangs overstapte naar het ministerie van BZK . Boereboom was haar plaatsvervanger sinds 1998 . Hij werkt sinds 1984 op het ministerie van VWS ( voorheen WVC ) , bij verschillende directies en in verschillende functies , onder meer als projectleider thuiszorg . Boereboom studeerde politicologie aan de Vrije Universiteit in Amsterdam .

WR-P-E-F-0000000537.dcoi
Tijdelijk verbod op verkoop drank in winkels en snackbars mogelijk Persbericht , 25-5-2000 Donderdag 25 mei 2000 , persbericht nummer 47 Gemeenten hebben vanaf morgen de mogelijkheid de alcoholverkoop vanuit winkels en snackbars tijdelijk te verbieden , bijvoorbeeld vóór of na risicovolle voetbalwedstrijden . Dit is het eerste gevolg van de wijziging van de Drank- en Horecawet . De Eerste Kamer ging in april 2000 akkoord met de wetswijziging . De bevoegdheid om café's en slijterijen tijdelijk droog te leggen bestond al. De overige wijzigingen van de wet zullen naar verwachting dit najaar worden ingevoerd . Het gaat hierbij onder meer om het verbod op de verkoop van alcohol in benzinestations en andere niet-levensmiddelenzaken .

WR-P-E-F-0000000538.dcoi
Gezondheidsonderzoek Enschede Persbericht , 29-5-2000 Maandag 29 mei 2000 , persbericht nummer 49 Het gezondheidsonderzoek naar aanleiding van de vuurwerkramp in Enschede begint op woensdag 31 mei . Het Ministerie van Volksgezondheid , Welzijn en Sport had dit onderzoek al eerder aangekondigd . Het onderzoek vindt plaats op vrijwillige basis en wordt uitgevoerd onder supervisie van het ministerie van VWS , in samenwerking met de GGD Twente . Doel van het onderzoek is het krijgen van een beeld van de gezondheidstoestand van direct betrokkenen . Hiermee kunnen uit eventuele gezondheidsklachten in de toekomst de juiste conclusies worden getrokken . Burgers en hulpverleners kunnen zich op vrijwillige basis laten onderzoeken . Betrokkenen worden hiervan vandaag en morgen per brief op de hoogte gesteld . Er wordt bloed afgenomen en urine verzameld . Tevens worden vragen gesteld over de lichamelijke en geestelijke gezondheidstoestand . Het onderzoek vindt plaats in een bedrijfskantine ( vliegbasis Twente ) . Diegenen die zich willen laten onderzoeken worden met busjes vervoerd vanuit wijkcentrum Het Kompas in de IJstraat in Enschede . Naar verwachting zal iedereen uiterlijk zondag 4 juni aan de beurt geweest zijn .

WR-P-E-F-0000000539.dcoi
Sportsector moet verstandelijk gehandicapte tegemoet komen Persbericht , 29-5-2000 Maandag 29 mei 2000 , persbericht nummer 50 De sport moet meer doen om ook mensen met een verstandelijke handicap een plaats te bieden . Verenigingen zouden hiervoor veel meer dan nu mogelijkheden moeten creëren . Dat is niet alleen van belang vanwege het sporten zelf , maar sportdeelname draagt ook bij aan versterking van de maatschappelijke positie van gehandicapten . Dit zei staatssecretaris Margo Vliegenthart van Volksgezondheid , Welzijn en Sport maandag in Groningen bij de opening van het congres Special Olympics . Dit congres wordt gehouden ter gelegenheid van de Europese Special Olympics waaraan 1850 verstandelijk gehandicapten uit meer dan 50 landen deelnemen . Het evenement duurt van 27 mei tot en met 4 juni en is het grootste sportevenement voor verstandelijk gehandicapten ter wereld . Uit onderzoek blijkt dat slechts één op de drie sportbonden in Nederland verenigingen hebben met activiteiten voor gehandicapten , verstandelijk of lichamelijk . Het gaat om circa 400 van de ruim 17.000 verenigingen van deze twintig bonden . Met name voetbal , tennis , atletiek en basketbal springen er positief uit . Vliegenthart wil landelijke sportbonden de komende jaren stimuleren om meer te investeren in de gehandicaptensport . Bonden die convenanten sluiten over versterking van de gehandicaptensport worden financieel beloond . `` Totnutoe hebben vijf sportbonden een convenant gesloten ; dit aantal moet de komende jaren flink omhoog " , aldus de staatssecretaris op het congres . Overigens vindt de staatssecretaris dat gehandicapten de mogelijkheid moeten behouden om ook in eigen kring te sporten -- de sportbonden voor gehandicapten hebben samen 30.000 leden -- maar integratie in de reguliere sport heeft wel de voorkeur . Vliegenthart vindt ook dat gemeenten meer werk moeten maken van gehandicaptensport . VWS trekt deze kabinetsperiode extra geld uit voor de lokale sport . Gemeenten kunnen hiervoor plannen indienen . Totnutoe wordt in die plannen vrijwel voorbijgegaan aan sport voor gehandicapten . Vliegenthart : " Slechts vier van de 39 gemeenten uit de eerste ronde hebben projecten ingediend voor breedtesport voor gehandicapten . Dat moeten er de komende jaren meer worden . "

WR-P-E-F-0000000540.dcoi
Jaarlijks vijf miljoen voor stipendium topsporters Persbericht , 31-5-2000 Woensdag 31 mei 2000 , persbericht nummer 51 Het ministerie van VWS trekt met ingang van 2001 jaarlijks vijf miljoen gulden uit voor de invoering van een stipendium voor A-topsporters die niet of onvoldoende in eigen onderhoud kunnen voorzien . Hiermee kunnen zij zich zoveel als nodig aan topsport wijden . Het ministerie van VWS , de sportkoepel NOC*NSF , de NOC*NSF Atleten Commissie en het Fonds van de Topsporter hebben woensdag overeenstemming bereikt over de nieuwe , structurele financiële regeling voor topsporters . Het Fonds voor de Topsporter gaat de regeling uitvoeren . Staatssecretaris Margo Vliegenthart van Volksgezondheid , Welzijn en Sport ( VWS ) heeft dat woensdag in een brief aan de Tweede Kamer laten weten . Het stipendium is aangekondigd in de topsportnota van Vliegenthart , ' Kansen voor Topsport ' die vorig jaar is uitgebracht . Voor de regeling komen alleen topsporters vanaf 18 jaar in aanmerking die door NOC*NSF zijn aangewezen als A-topsporter . De regeling komt in de plaats van de tijdelijke regeling die thans op voorstel van NOC*NSF door het Fonds voor de Topsporter wordt uitgevoerd . De structurele regeling biedt vooralsnog ruimte voor 200 stipendia . Komen meer topsporters in aanmerking , dan stelt de sportkoepel NOC*NSF zich garant voor de extra kosten . Deelnemers aan de regeling ontvangen straks een maandelijks stipendium van maximaal 70 procent van het wettelijk minimumloon . De topsporters mogen bijverdienen tot zij maximaal het volledige bedrag van het minimumloon als inkomen hebben . Verder is een regeling getroffen voor onkosten . Hiervoor worden de rente-opbrengsten uit het Fonds , momenteel zo'n 4 miljoen per jaar , gebruikt . Alle afspraken over de regeling worden vastgelegd in een uitkeringsreglement van het Fonds voor de Topsporter dat door de staatssecretaris van VWS moet worden goedgekeurd . De stipendiumregeling is volgens Vliegenthart in de brief aan de Tweede Kamer ' een belangrijke stap vooruit in de structurele verbetering van de maatschappelijke positie van de topsporter in Nederland . Het draagt tevens bij aan de emancipatie van de topsporter naar een meer onafhankelijke positie om zijn sport op professionele wijze , en met gebruikmaking van toenemende begeleidingsmogelijkheden , te kunnen beoefenen . ' Het effect van de regeling wordt de komende jaren periodiek besproken met vertegenwoordigers van de topsporters , NOC*NSF en het Fonds van de Topsporter .

WR-P-E-F-0000000541.dcoi
Kabinet creëert een toegang en samenhang in jeugdzorg Persbericht , 9-6-2000 Dit persbericht , nummer 17 , is vrijdag 9 juni 2000 na afloop van de ministerraad uitgegeven door de Rijksvoorlichtingsdienst Minister Korthals van Justitie en Staatssecretaris Vliegenthart van Volksgezondheid , Welzijn en Sport hebben het Beleidskader Wet op de jeugdzorg aan de Tweede Kamer aangeboden . Het beleidskader biedt de basis voor de Wet op de jeugdzorg als vervanging van de huidige Wet op de jeugdhulpverlening . Jeugdigen met problemen hoeven straks niet meer te verdwalen in het aanbod aan zorg . Er komt een onafhankelijk Bureau Jeugdzorg dat als toegangspoort voor de jeugdhulpverlening , de geestelijke gezondheidszorg voor jeugdigen ( jeugd-GGZ ) , de zorg voor jeugdige licht verstandelijk gehandicapten ( jeugd-LVG ) en de jeugdbescherming ( gezinsvoogdij en jeugdreclassering ) . Elke jeugdige met een opvoedingsprobleem en hun ouders kunnen bij het Bureau Jeugdzorg terecht . Per provincie komt er één Bureau Jeugdzorg , waarbij het wel mogelijk is dat er binnen gemeenten decentrale vestigingen zijn . De drie grootstedelijke regio's Amsterdam , Rotterdam en Haaglanden houden , zoals in de huidige situatie , de status van een provincie . Het Bureau Jeugdzorg beoordeelt op onafhankelijke wijze en indiceert welke zorg noodzakelijk is . Daarnaast begeleidt het bureau de jeugdige en ouders gedurende de hulpverlening . Tot slot omvat het bureau als apart herkenbaar onderdeel ook de Advies- en Meldpunten Kindermishandeling . De provincies zijn verantwoordelijk voor de Bureaus Jeugdzorg . Er komt één doeluitkering Bureaus Jeugdzorg die van rijkswege wordt verstrekt . De Wet op de jeugdzorg creëert niet alleen één toegang , maar verzorgt ook verregaande samenhang in het aanbod binnen de jeugdzorg . Dit gebeurt doordat er per cliënt een hulpverleningsplan wordt gemaakt . Samenhang in de zorg voor jeugdigen in de jeugdhulpverlening , jeugdbescherming , jeugd-GGZ en jeugd-LVG wordt daarnaast bereikt door het aanbod binnen die sectoren in vergelijkbare zorgmodules op te bouwen . Bovendien zal de wet samenhang verplichten tussen zorgsectoren als dat voor bepaalde categorieën jongeren nodig blijkt te zijn . Juist dat zijn de jeugdigen die vaak tussen wal en schip vallen . Het zorgaanbod kent op dit moment een verschillende financiering . Het kabinet kiest voor een harmonisatie op basis van zorgmodules en ziet op dit moment niet de noodzaak om het gehele aanbod onder één financiering te brengen . Het kabinet ziet uitdrukkelijk de noodzaak van een goede aansluiting van het ' brede ' jeugdbeleid en de meer gespecialiseerde jeugdzorg . In ' Jeugdbeleid in Ba(la)ns ' is hierover tussen rijk , provincies en gemeenten een gezamenlijke koers uitgezet . Vanwege het belang van deze goede aansluiting wordt aan de gemeenten een grotere invloed gegeven op het beleid van de provincie . In de Wet op de jeugdzorg kiest het kabinet voor een eenduidige aansturing en verantwoordelijkheidsverdeling . De provincie is verantwoordelijk voor de planning en financiering van het Bureau Jeugdzorg . De provincie is , evenals in de Wet op de jeugdhulpverlening , verantwoordelijk voor het aanbod van de jeugdhulpverlening als onderdeel van de jeugdzorg . Provincies stellen na overleg met onder andere zorgverzekeraars en gemeenten eenmaal per vier jaar een provinciaal beleidskader jeugdzorg vast . Dit wordt vooraf getoetst door de rijksoverheid op basis van het landelijk beleidskader jeugdzorg . Het landelijk beleidskader jeugdzorg biedt de inhoudelijke en financiële voorwaarden . Daarnaast stelt de provincie jaarlijks een uitvoeringsprogramma op dat achteraf wordt getoetst door de landelijke overheid . De rijksoverheid is verantwoordelijk voor het stelsel van de jeugdzorg . Naast het landelijke beleidskader en het toetsten van de provinciale beleidskaders en uitvoeringsprogramma's krijgt het rijk de mogelijkheid om in het uiterste geval de provincies een aanwijzing te geven .

WR-P-E-F-0000000542.dcoi
Kabinet investeert in voor- en vroegschoolse educatie Persbericht , 9-6-2000 Vrijdag 9 juni 2000 , persbericht nummer 52 Het kabinet gaat extra investeren in de voor- en vroegschoolse educatie voor kinderen in de leeftijdsgroep van 2 tot en met 5 jaar in een achterstandssituatie . Het gaat dan met name om kinderen uit gezinnen met een andere etnische achtergrond en autochtone kinderen met laag opgeleide ouders . De staatssecretarissen Margo Vliegenthart ( Volksgezondheid , Welzijn en Sport ) en Karin Adelmund ( Onderwijs , Cultuur en Wetenschappen ) sturen hierover vandaag mede namens minister Roger van Boxtel ( Grote Steden- en Integratiebeleid ) een plan naar de Tweede Kamer . Dit is mede een uitvloeisel van de motie Melkert uit het integratiedebat in het voorjaar . Voor het jaar 2000 komt 40 miljoen gulden extra beschikbaar bovenop de 20 miljoen gulden die al eerder beschikbaar is gesteld . Ook in 2001 zal daarbovenop een beduidende structurele groei worden gerealiseerd . Op basis van onderzoek en afstemming met de gemeenten zal in 2001 worden bepaald of er eventueel meer middelen nodig zijn voor 2001 en welke middelen nodig zijn voor de jaren daarna . Op basis van de afspraken gemaakt in het kader van het overleg Bestuursakkoord Nieuwe Stijl ( BANS ) , zullen ook gemeenten extra investeringen doen voor het 0 - 6 jarigenbeleid . Van gemeenten wordt een investering verwacht van eenzelfde omvang als het rijk . Met de VNG zal over de uitwerking hiervan zal nog nader worden overlegd . In september wordt hierover gerapporteerd aan de Tweede Kamer . Het geld zal gefaseerd beschikbaar worden gesteld aan de gemeenten voor een brede invoering van intensieve VVE-programma's , voor versterking van de signalering van achterstanden en voor de toeleiding naar voorschoolse voorzieningen door consultatiebureaus . Uitgangspunt is een sluitende aanpak waarbij consultatiebureaus , peuterspeelzalen en basisscholen nauw gaan samenwerken . Consultatiebureaus krijgen een belangrijke rol in het signaleren van achterstandssituaties en bij het motiveren van ouders om hun kinderen deel te laten nemen . Kinderen met achterstand krijgen aansluitend intensieve (taal)ontwikkelingsprogramma's aangeboden op de peuterspeelzalen en de eerste twee jaren van het basisonderwijs . Verder zal worden geïnvesteerd in infrastructuur , werving en opleiding van personeel en de versterking van de noodzakelijke samenwerking tussen voorzieningen voor deze doelgroep .

WR-P-E-F-0000000543.dcoi
Hogere straffen vervalsen geneesmiddelen en dopinghandel Persbericht , 9-6-2000 Dit persbericht , nummer 16 , is vrijdag 9 juni 2000 na afloop van de ministerraad uitgegeven door de Rijksvoorlichtingsdienst Het vervalsen van en de handel in geneesmiddelen voor onder meer dopinggebruik in de sport worden harder aangepakt door ze als economische misdrijven te kwalificeren . De maximum gevangenisstraf wordt verhoogd naar zes jaar of een boete van 100.000 gulden . Momenteel zijn het slechts overtredingen waarop een maximum gevangenisstraf staat van zes maanden of een geldboete van maximaal 10.000 gulden . De zwaardere strafbaarstelling maakt tegelijkertijd een betere opsporing mogelijk . De ministerraad heeft hier op voorstel van minister Borst en staatssecretaris Vliegenthart van Volksgezondheid , Welzijn en Sport en minister Korthals van Justitie mee ingestemd . Het voorstel betreft een wijziging van de Wet op de Geneesmiddelenvoorziening en het onder de Wet op de Economische Delicten brengen van bepaalde delicten . Met name worden genoemd : het onbevoegd produceren of afleveren van geneesmiddelen enerzijds en daarnaast het bereiden , verkopen , afleveren , invoeren of verhandelen van ongeregistreerde geneesmiddelen . Met dit voorstel sluit het kabinet aan bij een advies van een commissie met leden van het Openbaar Ministerie , de Inspectie voor de Gezondheidszorg , de Economische Controledienst , de Algemene Inspectie en de douane . Aanleiding voor de wetswijziging is onderzoek waaruit blijkt dat in Nederland op grote schaal wordt gehandeld in niet op recept voorgeschreven , illegale geneesmiddelen , vaak voor recreatief en cosmetisch gebruik in de sport . Er gaat naar schatting jaarlijks tussen de 150 en 200 miljoen gulden in om . Daarnaast is de wetswijziging bedoeld om het vervalsen van erkende geneesmiddelen tegen te gaan . De ministerraad heeft ermee ingestemd dat het wetsvoorstel voor advies aan de Raad van State zal worden gezonden . De tekst van het voorstel en van het advies van de Raad van State worden pas openbaar bij indiening bij de Tweede Kamer .

WR-P-E-F-0000000544.dcoi
Vliegenthart : versterking toezicht kinderopvang Persbericht , 16-6-2000 Vrijdag 16 juni 2000 , persbericht nummer 53 Staatssecretaris Margo Vliegenthart van Volksgezondheid , Welzijn en Sport trekt de komende jaren acht miljoen gulden extra uit om de kwaliteit van het toezicht op kinderdagverblijven te versterken . Het toezicht moet overal zoveel mogelijk op dezelfde manier plaatsvinden en kwaliteit en toezicht moeten waar nodig worden verbeterd . De Vereniging Nederlandse Gemeenten ( VNG ) en GGD Nederland zullen hiervoor een protocol ontwikkelen . Het toezicht op de kinderdagverblijven is in veel gemeenten opgedragen aan de GGD . Vliegenthart schrijft dit vrijdag in een brief aan de Tweede Kamer . De Nederlandse kinderopvang is internationaal gezien gemiddeld van hoog niveau , zo schrijft Vliegenthart , maar tegelijkertijd wordt het aantal plaatsen in de kinderopvang fors uitgebreid . Een goede en waar nodig verbeterde controle is daarbij van groot belang . Het toezicht op kinderdagverblijven is een gemeentelijke verantwoordelijkheid van gemeenten , maar het Rijk heeft wettelijke minimumeisen voor de kwaliteit opgesteld . Vliegenthart heeft die tijdelijke regels onlangs verlengd ; definitieve regels komen in de nieuwe wet Basisvoorziening Kinderopvang te staan . De staatssecretaris vindt ook dat ouders het recht hebben om te weten hoe het met de kwaliteit van hun crèche staat . Met de Vereniging Nederlandse Gemeenten en GGD Nederland wil Vliegenthart maatregelen nemen om te bevorderen dat ouders de beschikking krijgen over de bevindingen van het toezicht .

WR-P-E-F-0000000545.dcoi
Ouders krijgen meer keuze bij kinderopvang Persbericht , 16-6-2000 Dit persbericht , nummer 18 , is vrijdag 16 juni 2000 na afloop van de ministerraad uitgegeven door de Rijksvoorlichtingsdienst De vraag van ouders en het belang van kinderen komen centraal te staan in het toekomstige systeem van kinderopvang . Ouders krijgen de mogelijkheid zelf een opvangplaats in te kopen en ontvangen ook zelf hiervoor , afhankelijk van de hoogte van hun inkomen , subsidie van de overheid . Werknemers ontvangen daarnaast een vaste bijdrage van de werkgever . Subsidiering via gemeenten , zoals nu deels het geval is , wordt beperkt tot specifieke groepen . Met dit systeem van vraagsturing moeten er meer keuzemogelijkheden voor ouders komen zodat meer ' kinderopvang-op-maat ' kan worden geleverd . Dit staat in de nota Hoofdlijnen Wet Basisvoorziening Kinderopvang van staatssecretaris Vliegenthart van VWS , staatssecretaris Verstand van SZW en staatssecretaris Bos van Financiën waarmee de ministerraad heeft ingestemd . De nota is de basis voor de in het Regeerakkoord aangekondigde Wet Basisvoorziening Kinderopvang die in 2001 bij het parlement zal worden ingediend . De wet regelt de opvang van kinderen van 0 tot 12 jaar . Het kabinet handhaaft in de nieuwe wet het huidige systeem van gedeelde financiering van de kinderopvang door ouders , werkgevers en overheid . Uitgangspunt is een evenwichtige verdeling van de financiering tussen deze drie partijen . Ouders betalen een inkomensafhankelijke bijdrage ; de overheid vult die aan tot tweederde van de totale kosten . Sluitstuk is een vaste bijdrage van werkgevers ter hoogte van eenderde van de kosten . Kinderopvang is op dit moment al in meer dan de helft van de CAO's geregeld . Het kabinet verwacht dat dit onder het nieuwe kinderopvangstelsel verder zal stijgen . Ouders die geen werkgeversbijdrage krijgen , ontvangen van de overheid een gedeeltelijke inkomensafhankelijke compensatie . In de nieuwe wet wordt verder een landelijk geregeld kwaliteitsstelsel opgenomen . Kwalitatief verantwoorde kinderopvang is met name van belang voor een goede ontwikkeling van het kind . Zo komen er in de nieuwe wet onder meer regels voor de kwaliteit van de opvang , betrokkenheid van de ouders , de pedagogische kwaliteit en het toezicht op kinderopvangcentra . Het toezicht op de kwaliteit van de opvang komt in handen van de gemeentelijke GGD.en . Een landelijke instantie zal de kwaliteit van het gemeentelijk toezicht bewaken . Het kabinet heeft bij het aantreden in 1998 een bedrag oplopend tot 250 miljoen gulden in 2002 beschikbaar gesteld voor uitbreiding van de kinderopvang met zo'n 71.000 plaatsen tot circa 160.000 plaatsen . Tevens is toen 150 miljoen gulden uitgetrokken voor fiscale stimulering van de kinderopvang . Tussentijds is nog eens 70 miljoen gulden extra beschikbaar gekomen .

WR-P-E-F-0000000546.dcoi
Inspectie doet onderzoek naar zorg bij ernstig meervoudig gehandicapten Persbericht , 19-6-2000 Maandag 19 juni 2000 , persbericht nummer 54 Dit is een persbericht van de Inspectie voor de Gezondheidszorg De zorg voor mensen met een meervoudige ernstige handicap is over het algemeen goed . Met veel motivatie en grote inzet wordt onder moeilijke omstandigheden gepoogd deze zorg te geven . Dit blijkt uit het rapport ' Ernstig meervoudig gehandicapt en dán ? ' van de Inspectie voor de Gezondheidszorg ( IGZ ) . Dit rapport is vandaag verschenen . De IGZ heeft in 1999 103 instellingen en 91 kinderdagcentra voor mensen met een ernstig meervoudige handicap bezocht . Dit zijn mensen met een ernstige verstandelijke handicap en met motorische beperkingen . Ze zijn voor de algemene dagelijkse levensverrichtingen volledig afhankelijk van anderen . Door de combinatie van de beperkingen zijn ze ernstig belemmerd in de mogelijkheden tot communicatie . Het gaat om bijna 7000 mensen . De complexe zorgvraag bij ernstig meervoudig gehandicapten vergt een gedegen multidisciplinaire inzet en een goede diagnostiek . De samenwerking tussen de vele betrokken medische en paramedische disciplines ( gemiddeld 5 per persoon ) moet beter . De forse achterstand in het vaststellen van zintuigstoornissen dient zo snel mogelijk te worden ingehaald . Tevens is op individueel niveau een goede borging van de kwaliteit van zorg nodig . Dit vergt een verbetering van de zorg- en begeleidingsplannen , omdat de toetsing , de evaluatie en de bijstelling in de meerderheid daarvan tekortschiet . Uit het onderzoek blijkt tevens dat in zestig procent van de instellingen voor ernstig meervoudig gehandicapten de accommodatie ongeschikt is . Dit wordt vooral bepaald door onvoldoende privacy in de sanitaire ruimtes , het veelvuldig voorkomen van meerpersoonsslaapkamers voor grote groepen , te weinig bergruimte en slechte toegankelijkheid .

WR-P-E-F-0000000547.dcoi
Vliegenthart wil Europese preventieve supportersbegeleiding Persbericht , 21-6-2000 Woensdag 21 juni 2000 , nummer 55 Staatssecretaris Margo Vliegenthart van Volksgezondheid , Welzijn en Sport , verwacht veel van een gezamenlijke Europese aanpak bij de preventieve begeleiding van supporters . Het netwerk van supportersbegeleiders dat tijdens het EK2000 is ontstaan , zou volgens haar verder kunnen worden uitgebouwd , bijvoorbeeld voor het Champions League-toernooi . Ze zal dit binnenkort bespreken met de Europese ministers van Sport . Verder zullen alle ervaringen op het gebied van supportersbegeleiding tijdens het EK ter beschikking worden gesteld aan organisatoren van volgende toernooien . Een Japanse delegatie heeft al interesse getoond in verband met het WK in 2002 . Vliegenthart zei dit tijdens een tussentijdse rapportage van fancoördinatoren en fanambassades voor het EK2000 . Het blijkt dat de preventieve aanpak die in Nederland en België tot nu toe is gehouden zeer succesvol is geweest . De fanambassades in de Nederlandse speelsteden hebben tijdens de eerste ronde van het Europese Kampioenschap veel bezoekers gehad : 40.000 à 50.000 in totaal , waarvan er 10.000 directe vragen hadden . Deze vragen hadden vooral betrekking op tickets , accommodatie , vervoer en activiteiten in de stad . Zowel de aanwezigheid van de fanambassades als van de buitenlandse fancoördinatoren en de Nederlandse loodsen hebben tot nu toe goed gewerkt in het voorkomen van problemen . Kleine problemen konden vaak in de kiem worden gesmoord . Goede informatievoorziening aan fans bleek een belangrijke succesfactor in de begeleiding van supporters . De samenwerking tussen fanambassades , fancoördinatoren , loodsen en politie is eveneens goed verlopen . In totaal zijn er in Nederland voor 12 van de 16 landen fancoördinatoren actief geweest . In Arnhem en Eindhoven zijn ook een aantal lokale Turkse fancoördinatoren ingeschakeld . In Nederland zijn verder 5 loodsen werkzaam . Dit zijn professionele supportersbegeleiders die dagelijks contact hebben met de fancoördinatoren .

WR-P-E-F-0000000548.dcoi
Aanpassingen centraal in nieuwe Wet Gelijke Behandeling Gehandicapten en Chronisch Zieken Persbericht , 23-6-2000 Dit persbericht , nummer 19 , is vrijdag 23 juni 2000 na afloop van de ministerraad uitgegeven door de Rijksvoorlichtingsdienst Gehandicapten en chronisch zieken krijgen op een aantal terreinen een wettelijk recht op ' redelijke aanpassingen ' zodat ze zoveel mogelijk op normale wijze aan de samenleving kunnen deelnemen . Dit is de kern van de nieuwe Wet Gelijke Behandeling Gehandicapten en Chronisch Zieken ( WGBG ) . De ministerraad heeft ingestemd een voortgangsnotitie over het wetsvoorstel van staatssecretaris Vliegenthart ( VWS ) en staatssecretaris Verstand-Bogaert ( SZW ) aan de Tweede Kamer te zenden . De WGBG heeft vooralsnog betrekking op drie terreinen : werving en selectie bij arbeid , goederen en diensten op het terrein van sport en spel en beheer en inrichting van openbare gebouwen . De wet moet later naar andere terreinen worden uitgebreid . Het is nu vooral van belang een maatschappelijke norm te ontwikkelen waarmee discriminatie van gehandicapten en chronisch zieken krachtig bestreden kan worden . In de nieuwe wet worden per terrein criteria geformuleerd waarlangs beoordeeld kan worden wat redelijke aanpassingen zijn . Toetsing achteraf bij geschillen vindt zonodig plaats bij de Commissie Gelijke Behandeling en bij de rechter . De vraag of de inspanningen en kosten van de gevraagde voorziening in verhouding staan tot het probleem dat ermee opgelost wordt is daarbij richtsnoer . De voorgenomen wet is aanvullend op het bestaand beleid onder meer via subsidies noodzakelijke voorzieningen te realiseren , bijvoorbeeld in het kader van reïntegratie bij arbeid . De WGBG is nodig omdat bij de totstandkoming van de Algemene Wet Gelijke Behandeling in 1993 geen regeling kon worden getroffen voor tegengaan van discriminatie van gehandicapten en chronisch zieken . Het vorig kabinet heeft in 1998 een Proeve van wet ingediend , die een aantal knelpunten bevatte . Vliegenthart en Verstand-Bogaert willen deze met de huidige voorstellen oplossen .

WR-P-E-F-0000000549.dcoi
Kabinet volgt de vraag bij de AWBZ Persbericht , 28-6-2000 Woensdag 28 juni 2000 , persbericht nummer 56 Het kabinet heeft vandaag een aantal adviezen naar de Tweede Kamer gestuurd over belangrijke aspecten van de modernisering van de AWBZ . Deze adviezen waren toegezegd in het debat met de Tweede Kamer in februari . Het gaat onder meer om een advies van de MDW-werkgroep . Het kabinet stuurt daarnaast in twee nota's haar reactie op de adviezen . Het kabinet kiest voor de omslag van aanbodsturing naar vraagsturing . In de adviesrapporten zijn verschillende aspecten hiervan uitgewerkt : de aanspraak op zorg in relatie tot kostenbeheersing , patiëntgebonden financiering en de positie van de zorgkantoren . De Landsadvocaat analyseert in zijn advies het rechtskarakter van de verzekerde aanspraken in de AWBZ in relatie tot kostenbeheersing . Het advies bevestigt de opvatting van het kabinet dat het realiseren van de aanspraken van AWBZ-verzekerden en het beheersen van de collectieve uitgaven elkaar niet hoeven te belemmeren . De bestaande wettelijke regelingen ( AWBZ , WZV en WTG ) bevatten geen frictie tussen het belang van de zorgaanspraken en het belang van kostenbeheersing . De regelingen bieden de overheid voldoende ruimte om de beschikbare middelen af te stemmen op wat nodig is om verzekeringsaanspraken waar te maken . Dat vraagt wel om een bewaking van de balans hiertussen . Het rapport van de MDW-werkgroep AWBZ gaat uit van cliëntensoevereiniteit voor de omslag van een systeem dat door de vraag gestuurd wordt . Het rapport pleit voor een AWBZ-brede invoering van persoonsgebonden en persoonsvolgende budgetten . Tevens wil men de dynamiek in het aanbod stimuleren door het weghalen van drempels voor toetreders en verruiming van mogelijkheden voor vastgoedbeheer . Het rapport laat zien dat een krachtige uitvoerder van de AWBZ in de regio nodig is , zeker ook bij een keuze voor meer persoonsgebonden financiering . Het zorgkantoor zal een sterkere positie moeten krijgen als inkoper van zorg . Financiële prikkels voor het zorgkantoor zijn gewenst , aldus de werkgroep . Het College voor Zorgverzekeringen ( CVZ ) wijst er in de ' Vervolg Uitvoeringstoets zorgkantoren ' op dat zorgkantoren op dit moment de meeste geschikte partij zijn om de AWBZ uit te voeren . Aanwijzing van zorgkantoren blijft een verantwoordelijkheid van de minister van VWS . De Commissie Toezicht Uitvoeringsorganisatie ( CTU ) geeft aan dat het huidig toezicht op zorgkantoren werkbaar is . Volgens het kabinet bevestigen de rapporten in hoofdlijnen de richting die in de modernisering van de AWBZ is uitgezet , namelijk : de noodzakelijke omslag van aanbodsturing naar het volgen van de vraag , flexibilisering van het aanbod , versterking van het verzekeringskarakter en een doelmatige uitvoering van de AWBZ door het zorgkantoor . Het kabinet beschouwt het MDW-rapport als een belangrijke bijdrage aan de vormgeving van een vraaggestuurde AWBZ . Door het gekozen uitgangspunt van consumentensoevereiniteit en de heldere redeneertrant biedt het een bruikbaar langere termijnperspectief voor een AWBZ die tegemoet komt aan de diversiteit van de behoeften van verzekerden . De omslag naar het volgen van de vraag is momenteel in gang gezet . Voor het laten slagen van die omslag is het noodzakelijk dat op korte termijn de uitvoeringsorganisatie van de AWBZ wordt versterkt . Daartoe zal de komende twee jaar een aantal stappen worden gezet door het kabinet . Het gaat daarbij om het uitbouwen van indicatiestelling , verbetering van registratie , vereenvoudiging van bouwprocedures , flexibilisering van aanspraken , versterking positie zorgkantoren , visitatie en benchmarking van zorgkantoren en de uitwerking van PGB / PVB-nieuwe stijl .

WR-P-E-F-0000000550.dcoi
Ministerie open voor publiek op dag van de architectuur Persbericht , 28-6-2000 Woensdag 28 juni 2000 , persbericht nummer 58 Ter gelegenheid van de zevende Haagse Dag van de Architectuur , zal het ministerie van Volksgezondheid , Welzijn en Sport ( VWS ) op zaterdag 1 juli 2000 zijn deuren openen voor het publiek . VWS is sinds oktober '98 gevestigd in de gebouwen Castalia en Helicon . De openbare ruimten in deze gebouwen zijn tussen 11.00 en 17.00 uur te bezichtigen . Er worden rondleidingen verzorgd naar de ministersetage en één van de hoogste etages van het gebouw Castalia . Het ministerie van VWS is gevestigd in de gebouwen Castalia en Helicon aan het Parnassusplein 5 in Den Haag . Het ministerie ligt vlak naast het Centraal Station en is via de Zwarteweg te bereiken . Het is aan te raden om met het openbaar vervoer te komen . Parkeren is bij VWS niet mogelijk maar wel bij parkeergarages in de omgeving . Er kan zaterdag 1 juli wel gebruik worden gemaakt van de fietsenstalling van VWS .

WR-P-E-F-0000000551.dcoi
NeCeDo : doping bij denksporten lijkt mogelijk Persbericht , 7-7-2000 Vrijdag 7 juli 2000 , persbericht nummer 59 Er bestaan stoffen die als doping zijn aan te duiden voor denksporters . Dit is de conclusie van het onderzoek ' Denksport & Doping ' dat is uitgevoerd door het Nederlands Centrum voor Dopingvraagstukken ( NeCeDo ) op verzoek van staatssecretaris Margo Vliegenthart van Volksgezondheid , Welzijn en Sport ( VWS ) . Hierbij waren zowel vooraanstaande wetenschappers , sportbestuurders als sporters zelf betrokken . Uitgangspunt van het onderzoek is dat een stof doping is indien deze bij gebruik zowel prestatiebevorderend als schadelijk voor de gezondheid is . Voor de denksporten geldt dit voor de stoffen amfetaminen , efedrines , cocaïne , bètablokkers , nicotine en stoffen die zorgen voor een vergrote zuurstofbeschikbaarheid van de hersenen . De prestatiebevorderende effecten van deze stoffen zullen over het algemeen klein zijn . Op basis van de uitkomsten van het onderzoek heeft het NeCeDo het Ministerie van VWS geadviseerd ook voor de Nederlandse denksportbonden ( schaken , dammen , bridge en go ) vast te houden aan de verplichting tot een actief anti-dopingbeleid . Er zou gecontroleerd moeten worden op de bovenstaande stoffen , met uitzondering van nicotine . Het NeCeDo vindt dat het gebruik van nicotine ( middels rookgedrag ) dusdanig is ingeburgerd dat het verbieden van nicotine te veel zou ingrijpen in de privésfeer van de denksporters . Alle sportbonden die door VWS worden gesubsidieerd , zijn sinds kort verplicht een actief anti-dopingbeleid te voeren . Voor de denksportbonden is deze maatregel opgeschort tot 2001 , in afwachting van de uitkomsten van het NeCeDo-onderzoek . Internationaal gezien worden de denksportbonden ook geconfronteerd met de heersende dopingregels in de sport , mede vanwege de ambitie van sommige denksporten om een volwaardige Olympische sport te worden . Betrokken bonden hebben reeds aangegeven het advies van het NeCeDo als een beter alternatief te beschouwen dan het uitvoeren van dopingtesten volgens de algemeen geldende IOC-dopinglijst , zoals dat in sommige andere landen gebeurt . Ook op de laatste wereldkampioenschappen bridge werd op doping gecontroleerd volgens de standaard IOC-dopinglijst . Voorlopige reactie staatssecretaris Vliegenthart Staatssecretaris Vliegenthart kan zich vinden in de conclusie van het onderzoek . Aannemelijk is gemaakt dat er ook bij denksporten bepaalde stoffen zijn die als doping aan te duiden zijn voor topsporters . Vliegenthart acht de aanbevelingen van het NeCeDo in lijn met de conclusies van het onderzoek . Vliegenthart wil , alvorens zij een definitieve beslissing neemt over de subsidiëring voor 2001 en de daarin eventueel op te nemen dopingbepalingen , met het NeCeDo en de betrokken bonden praten over de precieze uitwerking van de aanbevelingen . Dit mede gelet op de internationale aspecten die ermee gemoeid zijn . Het gehele rapport ' Denksport & Doping ' , een verkennend onderzoek naar farmacologische stoffen die de prestaties bij denksporten kunnen verbeteren , is verkrijgbaar bij het NeCeDo te Rotterdam .

WR-P-E-F-0000000552.dcoi
Genees- en hulpmiddelen in budget verzorgingshuizen Persbericht , 7-7-2000 Dit persbericht , nummer 20 , is vrijdag 7 juli 2000 na afloop van de ministerraad uitgegeven door de Rijksvoorlichtingsdienst Het kabinet heeft besloten de concept AMvB met betrekking tot farmaceutische hulp , medische zorg en hulpmiddelen voor bewoners van verzorgingshuizen voor advies naar de Raad van State te sturen . Veel bewoners van verzorgingshuizen kunnen op dit moment de zorg voor medicatie niet meer zelf uitvoeren . Tevens zijn er in verzorgingshuizen meerdere huisartsen die bewoners behandelen . Dat leidt vaak tot onoverzichtelijke situaties rond de medische zorg . Dankzij deze nieuwe maatregel zal elk verzorgingshuis een contract sluiten met één of twee huisartsengroepen die de medische en farmaceutische zorg voor hun rekening nemen . Er is ook een samenwerkingsverband mogelijk met een verpleeghuis , waar vaak meerdere verpleeghuisartsen werkzaam zijn . Bij farmaceutische hulp gaat het om alle middelen die voor de bewoners noodzakelijk zijn zoals geneesmiddelen , verbandmiddelen en dieetpreparaten . Verder betreft het alle hulpmiddelen die samenhangen met het verblijf in een verzorgingshuis : verbruiksmiddelen ( incontinentiemateriaal , injectiespuiten , hulpmiddelen voor toediening van voeding ) en een aantal gebruiksgoederen zoals looprekjes . Farmaceutische middelen en hulpmiddelen kunnen straks op grotere schaal worden ingekocht en efficiënter worden verdeeld . De nieuwe maatregelen leiden tot een betere kwaliteit in de zorgverlening en een doelmatiger gebruik van medicijnen en hulpmiddelen . Over de maatregelen is in het voorjaar van 2000 overeenstemming bereikt met alle betrokken partijen ( huisartsen , verpleeg- en verzorgingshuizen , bewonersorganisaties ) . Met de partijen is afgesproken dat per 1 januari 2001 het budget van verzorgingshuizen zodanig wordt verhoogd dat zij daaruit de kosten voor medische en farmaceutische zorg kunnen betalen . De kosten van de farmaceutische hulp zullen de komende twee jaar worden nagecalculeerd . Naar aanleiding van door de Kamer gestelde vragen over onderhavig voorstel zal nog een brief aan de Tweede Kamer verzonden worden die tot een verdere gedachtewisseling kan leiden tussen Kamer en kabinet .

WR-P-E-F-0000000553.dcoi
Koninklijke onderscheiding voor Jeu Sprengers Persbericht , 10-7-2000 Maandag 10 juli , persbericht nummer 61 Voorzitter Jeu Sprengers van de KNVB krijgt vanwege zijn verdiensten voor het Nederlandse voetbal en zijn maatschappelijke en bestuurlijke verdiensten voor het bedrijfsleven een koninklijke onderscheiding . Sprengers is door Hare Majesteit de Koningin benoemd tot Officier in de Orde van Oranje-Nassau . Staatssecretaris Margo Vliegenthart van Volksgezondheid , Welzijn en Sport heeft hem de onderscheiding maandagavond in Noordwijk uitgereikt . Sprengers heeft als bondsvoorzitter een zeer actieve rol gespeeld bij het binnenhalen en de organisatie van het Europees Kampioenschap voetbal in 2000 in Nederland en België . Hij is co-voorzitter van het organiserend comité EURO 2000 . Daarnaast maakt hij zich sterk voor normen en waarden in de sport , onder meer fair play . Verder vervult en vervulde hij tal van maatschappelijke functies in Midden-Limburg , is bestuurlijk actief op het terrein van het bedrijfsleven . Sprengers levert ook op diverse terreinen een bijdrage aan de samenwerking tussen grensregio's in Nederland en Duitsland . Vliegenthart noemde Sprengers bij de uitreiking ' al decennia een man met een grote maatschappelijke betrokkenheid op velerlei terrein . Als voorzitter van de grootste en meestbesproken sportbond van Nederland heeft hij de eenheid tussen profs en amateurs weten te bewaren . ' Sprengers is sinds 1993 bondsvoorzitter en heeft als opvolger van ' de illustere ' Jo van Marle met de organisatie van EK 2000 ' de droom van zijn voorganger werkelijkheid doen worden ' . Daarnaast prijst Vliegenthart Sprengers vanwege zijn bijzonder aandacht voor de jeugd , met name ook voor de rol die sport kan spelen bij het helpen van probleemjongeren .

WR-P-E-F-0000000554.dcoi
Sociaal jaarverslag 1999 ministerie VWS op electronische snelweg Persbericht , 12-7-2000 Woensdag 12 juli 2000 , persbericht nummer 62 Het Ministerie van Volksgezondheid , Welzijn en Sport heeft dit jaar voor het eerst zijn sociaal jaarverslag uitsluitend in elektronische versie uitgebracht . Op de site van het Ministerie - www.minvws.nl - is vanaf deze week te lezen welke veranderingen het ministerie op het terrein van arbeidsorganisatie heeft doorgevoerd en ondergaan . Daarnaast is cijfermatige informatie over de verschillende thema's van het sociaal beleid te vinden . Nieuw is in elk geval ook het uiterlijk van dit jaarverslag . Niet meer in gedrukte vorm , maar geheel in de geest van de tijd , in een versie op internet . De indeling van de site , met verwijzingen naar ondermeer cijfers en dossiers is opgenomen in een illustratie . Via links bereikt u allerlei relevante achtergrondinformatie , zoals ' in de wandelgangen ' waarin medewerkers vertellen over hun werkzaamheden , en ' op de praatstoel ' een ruim opgezet podium voor een aantal sleutelfiguren op VWS . Het verslag bevat zowel een overzicht van het gevoerde sociaal beleid in 1999 , als informatie uit het ARBO-jaarverslag en jaarverslagen van diverse ondernemingsraden binnen VWS . Het Ministerie heeft het afgelopen jaar meer taken toebedeeld gekregen waardoor ook het aantal formatieplaatsen is toegenomen . Het percentage vrouwelijke werknemers binnen VWS neemt gestaag toe en voldoet met 44,8 % over de gehele organisatie ruimschoots aan het streefpercentage van 30 . De Wet stimulering arbeidsdeelname minderheden ( voorheen de WBEAA ) verlangt dat de werkloosheid onder minderheden evenredig is aan die onder de autochtone bevolking . VWS geeft wat dat betreft gevolg aan de bedoeling van de wet , want het aantal allochtonen dat werkzaam is binnen VWS is in vergelijking met 1997 toegenomen .

WR-P-E-F-0000000555.dcoi
Zelfstandigen blijven bij bedrijfsbeëindiging in ziekenfonds Persbericht , 13-7-2000 Dit persbericht , nummer 22 , is donderdag 13 juli 2000 na afloop van de ministerraad uitgegeven door de Rijksvoorlichtingsdienst Het kabinet is van plan ziekenfondsverzekerde zelfstandigen tussen de 55 en 65 jaar met een belastbaar inkomen tot f 41.200 , -- gulden ziekenfondsverzekerd te laten blijven wanneer zij hun bedrijf beëindigen . Dit voorstel , dat al eerder is afgestemd met de brancheorganisaties LTO en MKB , sluit aan bij het ' blijf-zitten-waar-je-zitprincipe ' voor groepen van personen die voor het bereiken van de 65-jarige leeftijd het arbeidsproces verlaten . Een dergelijke regeling bestaat ook voor vutters of vervroegd gepensioneerden . Deze ziekenfondsverzekering eindigt , wanneer men opnieuw een onderneming start . De zelfstandige die nu particulier verzekerd is vanwege de hoogte van zijn inkomen , blijft ook na bedrijfsbeëindiging particulier verzekerd . De ministerraad heeft ermee ingestemd dat het wetsvoorstel voor advies aan de Raad van State zal worden gezonden . De tekst van het wetsvoorstel en van het advies van de Raad van State worden pas openbaar bij indiening bij de Tweede Kamer .

WR-P-E-F-0000000556.dcoi
Kabinet stelt regels aan kruidenpreparaten Persbericht , 13-7-2000 Dit persbericht , nummer 21 , is donderdag 13 juli 2000 na afloop van de ministerraad uitgegeven door de Rijksvoorlichtingsdienst De ministerraad heeft ingestemd met het voorstel van minister Borst van Volksgezondheid , Welzijn en Sport om in het kader van de Warenwet regels op te stellen voor kruidenpreparaten . Het ( ontwerp ) Warenwetbesluit Kruidenpreparaten omvat een verbod van het gebruik van schadelijke kruiden in eet- en drinkwaren ( zoals afslankmiddelen , voedingssupplementen en dranken ) en een goede etikettering van producten die kruiden bevatten . Verder wordt het voor verhandelaars ( verkopers ) verplicht om beweringen over de werking of eigenschappen van kruidenpreparaten én producten waar kruidenpreparaten in zijn verwerkt , te kunnen onderbouwen met objectieve gegevens . Hiermee wordt de betrouwbaarheid van de informatie die op het etiket staat verder vergroot . Kruidenpreparaten worden steeds vaker gebruikt vanwege mogelijke gezondheidseffecten , zoals een stimulerende of rustgevende werking . Het idee dat kruidenpreparaten natuurlijk zijn en daardoor veiliger speelt hierbij mee . Het is echter ook bekend dat het gebruik van bepaalde kruiden gezondheidsschade kan veroorzaken , die tot ernstige klachten kan leiden . Een bekend voorbeeld is het gebruik van kruiden in een afslankmiddel dat enige tijd geleden in België heeft geleid tot ernstige en blijvende nierschade bij de gebruikers . Een aantal kruiden zijn ook bekend als ingrediënt in genotmiddelen die in smartshops te koop zijn . Middelen die kruiden bevatten zijn niet alle even onschadelijk . Het is daarom noodzakelijk dat er wetgeving op dit gebied komt . Voorbeelden van kruiden die verboden worden zijn belladonna ( of wolfskers ) , digitalis en monnikskap . Het besluit bepaalt ook dat kruidenpreparaten geen schadelijke hoeveelheden pyrrolizidine-alkaloïden mogen bevatten ( die mogelijk kanker kunnen veroorzaken en de lever beschadigen ) of aristolochiazuren ( die o.m. kankerverwekkend kunnen zijn en de nieren beschadigen ) . Overigens heeft dit besluit geen betrekking op geneesmiddelen die kruiden bevatten zoals Taxol . Deze geneesmiddelen vallen onder de Wet op de Geneesmiddelen ( WOG ) . De ministerraad heeft ermee ingestemd dat het wetsvoorstel voor advies aan de Raad van State zal worden gezonden . De tekst van het wetsvoorstel en van het advies van de Raad van State worden pas openbaar bij indiening bij de Tweede Kamer .

WR-P-E-F-0000000557.dcoi
Kabinet stelt standpunt schippersinternaten vast Persbericht , 13-7-2000 Dit persbericht , nummer 23 , is donderdag 13 juli 2000 na afloop van de ministerraad uitgegeven door de Rijksvoorlichtingsdienst Het kabinet heeft een standpunt vastgesteld naar aanleiding van het rapport van de commissie-De Jong . Deze commissie heeft eind maart een advies uitgebracht over de toekomstige structuur en financiering van de opvang voor schipperskinderen en kinderen van kermisexploitanten . Het kabinetsstandpunt zal aan de Tweede Kamer worden aangeboden . Het kabinet wil naar een structuur waarin de eigen verantwoordelijkheid van de sector wordt versterkt . Hiervoor zal door de sector één nieuwe centrale stichting worden opgericht als opvolger van diverse thans bestaande organisaties . In het bestuur krijgen ook ouders van pupillen een plek . Deze stichting zorgt voor de huisvesting , verzorging en opvoeding van schipperskinderen . Verder heeft de stichting als taak afstemming van het huisvestingsen personeelsbeleid , het innen van de ouderbijdragen en het formuleren van het kwaliteitsbeleid . De stichting ontvangt jaarlijks een subsidie van het ministerie van VWS op basis van het aantal kinderen dat wordt gehuisvest en verzorgd in een internaat . Het kabinet hanteert hiervoor het normbedrag van 30.273 gulden perkind per jaar zoals de commissie-De Jong heeft voorgesteld . Ook de voorstellen van de commissie voor de ouderbijdrage worden gevolgd . Het kabinet kiest voor een inkomensafhankelijke ouderbijdrage variërend van 2.720 tot maximaal 5.514 gulden per jaar voor het eerste kind . Voor het tweede en volgende kind geldt een bijdrage die de helft bedraagt van die van het eerste kind . Vanwege de daling van het aantal kinderen ( 1559 in januari 2000 , geschat 1200 in 2009 ) is een capaciteitsreductie in de sector noodzakelijk . De centrale stichting zal hiervoor jaarlijks een capaciteitsplan voor de huisvesting en een personeelsformatieplan opstellen .

WR-P-E-F-0000000558.dcoi
Kabinet vraagt gemeenten om visie lokaal gezondheidsbeleid vast te leggen Persbericht , 13-7-2000 Dit persbericht , nummer 24 , is donderdag 13 juli 2000 na afloop van de ministerraad uitgegeven door de Rijksvoorlichtingsdienst Het kabinet heeft op voorstel van minister Borst van Volksgezondheid , Welzijn en Sport besloten dat alle gemeenten in Nederland vanaf juli 2003 de opdracht krijgen elke vier jaar een nota gezondheidsbeleid op te stellen . Om de gemeenten te helpen bij het opstellen van de nota , zal de minister van Volksgezondheid Welzijn en Sport vanaf juni 2002 elke vier jaar landelijke prioriteiten op het gebied van de collectieve preventie formuleren . Gemeenten hebben een essentiële taak in het voeren van lokaal gezondheidsbeleid , waarbij de samenhang tussen gezondheidszorg en het overige gemeentelijke beleid belangrijk is . Om die samenhang goed te kunnen waarmaken , wil het kabinet dat alle gemeenten hun visie en ambities iedere vier jaar neerleggen in een gemeentelijke nota gezondheidsbeleid . In die nota kunnen gemeenten een beschrijving geven van de gezondheidstoestand van hun inwoners , verbanden leggen met andere terreinen zoals wonen , werken , welzijn en onderwijs . Andere zaken die in die nota kunnen worden vastgelegd zijn samenwerking met andere organisaties ( zorgverzekeraars , patiëntenorganisaties ) en op welke punten een gemeente-overschrijdende aanpak wordt gevolgd . Alle Gemeentelijke Gezondheidsdiensten ( GGD ) moeten een basispakket aan hun inwoners aanbieden . Dit pakket bevat medische milieukunde , technische hygiënezorg , openbare geestelijke gezondheidszorg , infectieziektebestrijding , jeugdgezondheidszorg en gezondheidsbevordering . De Inspectie voor de Gezondheidszorg oefent toezicht uit op de GGD'en volgens een gestandaardiseerde werkwijze , zodat de gegevens van de GGD'en onderling vergelijkbaar zijn . Elke GGD wordt tenminste eens per vier jaar geïnspecteerd . In elk geval gaat de inspectie na of de basistaken worden uitgevoerd , of de vereiste deskundigheid aanwezig is , of er voor vitale functies een 24-uurs bereikbaarheid bestaat en of de oproepsystemen voor de jeugdgezondheidszorg en voor de bevolkingsonderzoeken goed functioneren .

WR-P-E-F-0000000559.dcoi
Kwaliteit van geneesmiddelendistributie en farmacotherapie in APZ'en verdient meer aandacht Persbericht , 14-7-2000 Vrijdag 14 juli 2000 , persbericht nummer 63 Dit persbericht is uitgegaan onder verantwoordelijkheid van de Inspectie voor de Gezondheidszorg In veel psychiatrische ziekenhuizen is de kwaliteitsborging en zijn de kwaliteitssystemen van de geneesmiddeldistributie en de farmacotherapie nog niet op orde . Volgens de Inspectie voor de Gezondheidszorg ( IGZ ) is dit verontrustend . Door onvoldoende kwaliteitsborging op deze terreinen worden medicatiefouten in de hand gewerkt , wat ernstige gevolgen kan hebben voor de gezondheidstoestand van de patiënt . Dit staat in het rapport Geneesmiddelendistributie en farmacotherapie in APZ'en van de Inspectie . Het onderzoek vond plaats onder alle 42 psychiatrische ziekenhuizen ( veelal deel uitmakend van geïntegreerde geestelijke gezondheidsinstellingen ) . Eerdere constateringen van de Inspectie zijn voor de beroepsvereniging van psychiaters aanleiding geweest behandelprotocollen te ontwikkelen . Het in gebruik nemen van de protocollen in psychiatrische ziekenhuizen , waaronder de farmacotherapie , loopt achter op die in de somatische gezondheidszorg . De Inspectie constateert tevens dat de ingebruikname van de protocollen bij de beroepsgroep in de psychiatrische ziekenhuizen nog op veel weerstand stuit . De IGZ doet de Algemeen Psychiatrische Ziekenhuizen in haar rapport de aanbeveling een duidelijke visie en beleid te ontwikkelen voor de geneesmiddelendistributie en de farmacotherapeutische zorg voor hun patiënten . Dit dient gepaard te gaan met het centraler stellen van de rol , positie en deskundigheid van de apotheker . Ook de medicatiebewaking door middel van geautomatiseerde systemen en het in gebruik van nemen van behandelprotocollen dienen hierbij nadrukkelijk de aandacht te krijgen .

WR-P-E-F-0000000560.dcoi
Koninkrijksspelen 2001 naar Rotterdam Persbericht , 14-7-2000 Vrijdag 14 juli 2000 , persbericht nummer 64 De Koninkrijksspelen , de sportuitwisseling tussen jeugdige sporters tot circa 18 jaar uit Nederland , de Nederlandse Antillen en Aruba , worden in de zomer van 2001 in Rotterdam gehouden . Staatssecretaris Margo Vliegenthart van Volksgezondheid , Welzijn en Sport heeft dit vrijdag besloten op basis van een extern advies . Naast Rotterdam was ook Amsterdam kandidaat voor de organisatie van de Spelen . De Koninkrijksspelen worden sinds 1995 , na geruime tijd onderbreking , weer om de twee jaar gehouden en zijn bedoeld om de banden tussen de Koninkrijksdelen aan te halen , maar ook om de sportontwikkeling op Aruba en de Antillen te stimuleren . De eerste spelen na de onderbreking waren in 1995 op Aruba , in 1997 op Curaçao en in 1999 was St. Maarten gastheer . De takken van sport zijn nog niet alle bekend , wel dat het per rijksdeel om ongeveer 130 sporters en begeleiders zal gaan .

WR-P-E-F-0000000561.dcoi
Resultaten steekproef gezondheidsonderzoek Enschede Persbericht , 20-7-2000 Donderdag 20 juli 2000 , persbericht nummer 65 Er is geen verhoogde blootstelling aan toxische stoffen gemeten in bloed en urine van de deelnemers aan het gezondheidsonderzoek vuurwerkramp te Enschede . De emotionele impact van de ramp is er wel . Met name bij de mensen die tijdens de ontploffingen aanwezig waren in het rampgebied en daarnaast als gevolg van de ramp hun huis hebben verloren . Dit blijkt uit de resultaten van de steekproef van het onderzoek dat begin juni gehouden werd in opdracht van het ministerie van Volksgezondheid , Welzijn en Sport . Deze steekproef is genomen uit de deelnemers die deel hebben genomen aan het gezondheidsonderzoek in de periode van 31 mei tot en met 4 juni van dit jaar . Van ruim 900 personen zijn bloed- en urinemonsters geanalyseerd . Ook zijn van ruim 1400 personen de ingevulde vragenlijsten geanalyseerd . Aan het totale gezondheidsonderzoek , gehouden van 31 mei tot en met 7 juni , namen in totaal 4232 mensen deel . Gekozen is voor een representatieve steekproef om op korte termijn na de ramp inzicht te hebben in de mogelijke gezondheidsgevolgen . Nu zullen ook alle overige ingevulde vragenlijsten en bloed- en urinemonsters onderzocht worden . Naar verwachting zal de tweede rapportage in de eerste helft van volgend jaar worden afgerond . De resultaten van het onderzoek zijn samengevat in twee rapporten . Het rapport van het Rijksinstituut voor Volksgezondheid en Milieu ( RIVM ) bevat het onderzoek naar de blootstelling aan schadelijke stoffen . Het onderzoek naar de emotionele factoren is vervat in het rapport van het Instituut voor Psychotrauma ( IVP ) . Hoofdlijnen en resultaten van het onderzoek staan in een publiekssamenvatting .

WR-P-E-F-0000000562.dcoi
Schaarste aan vaccin tegen gele koorts Persbericht , 21-7-2000 Vrijdag 21 juli 2000 , persbericht nummer 66 Reizigers naar landen waarvoor vaccinatie tegen gele koorts aanbevolen of verplicht is , zouden voordat zij hun reis definitief boeken , moeten nagaan of het vaccin verkrijgbaar is . Reden hiervoor is een wereldwijd tekort aan vaccin als gevolg van een gebrek aan productiecapaciteit . Gele koorts is een ziekte die in grote delen van Afrika en Zuid Amerika voor kan komen en die overgedragen wordt door muggen . De ziekte geeft koorts , geelzucht , bloedingen en ernstige afwijkingen aan de organen . Veertig procent van de mensen die de ziekte oploopt overlijdt eraan . Er is geen specifieke behandeling . Het vaccin tegen gele koorts is vrijwel 100 % effectief . Voor gebieden in tropisch Afrika en het Amazonegebied ( waaronder Suriname ) wordt vaccinatie aanbevolen ter bescherming van de reiziger . De vaccinatie is belangrijk omdat er in bosgebieden een reële kans bestaat op infectie met het virus , of omdat zich epidemieën kunnen voordoen in de stad of op het platteland . Vaccinatie tegen gele koorts is verder verplicht voor reizigers naar een aantal landen , vooral in tropisch Afrika . Deze verplichting vloeit voort uit de noodzaak de inheemse bevolking te beschermen tegen invoer en verspreiding van het gele koortsvirus . Voor veel landen is de vaccinatie tegen gele koorts verplicht als men uit een land komt waar gele koorts voor kán komen , ook als men niet in het gele koorts gebied geweest is . Dit geldt bijvoorbeeld als men gedurende een reis meerdere landen bezoekt in Oost Afrika of Zuid Amerika . De vraag naar gele koorts vaccin is de laatste tijd in Nederland sterk toegenomen . Gecombineerd met het gegeven dat vooral in de zomer veel gereisd wordt , is de kans dat er daadwerkelijk tekort aan vaccin gaat ontstaan reëel .

WR-P-E-F-0000000563.dcoi
Melding Lassa Koorts Persbericht , 25-7-2000 Dinsdag 25 juli 2000 , Persbericht nummer 67 Bij de Inspectie voor de Gezondheidszorg is op 22 juli door het Leids Universitair Medisch Centrum een patiënt aangemeld met de diagnose Lassa Koorts . Deze ziekte wordt door een virus veroorzaakt en is afkomstig uit West-Afrika . In Europa wordt de ziekte zelden gediagnostiseerd , waarbij het altijd patiënten betreft die de ziekte in Afrika hebben opgelopen . De patiënt in Leiden is werkzaam in de gezondheidszorg in Sierra Leone en is half juli voor een kort verblijf naar Nederland gereisd . Op dit moment wordt de patiënt onder strikte isolatie verpleegd . Lassa Koorts-virus kan ernstige ziekte veroorzaken en leidt in 1 tot 2 procent van de besmettingen tot de dood . Patiënten met deze ziekte zijn in beperkte mate besmettelijk . Personen die in nauw contact met de patiënt zijn geweest of zonder beschermende maatregelen bij de verzorging betrokken zijn geweest , lopen kans op besmetting . In goed overleg met de Inspectie hebben het Leids Universitair Medisch Centrum en de GGD Zuid-Holland Noord maatregelen getroffen om verspreiding van het virus tegen te gaan . Het gaat daarbij met name om het opsporen , vervolgen en eventueel in een vroeg stadium behandelen van personen die door de aard van de contacten met de patiënt mogelijk een risico op besmetting hebben gelopen .

WR-P-E-F-0000000564.dcoi
Hersenvliesontsteking geconstateerd in Spanje Persbericht , 30-7-2000 Zondag 30 juli 2000 , Persbericht nummer 68 In Blanes ( Spanje ) zijn op een camping vier gevallen van hersenvliesontsteking ( meningokokkenziekte ) geconstateerd . Het ging om vier toeristen waaronder één meisje uit Nederland . Zij is behandeld in een Spaans ziekenhuis . De reisgenoten van de toeristen hebben medicijnen en alle noodzakelijke informatie ontvangen . Hersenvliesontsteking wordt veroorzaakt door de meningokokkenbacterie in de keel . Kenmerken van de ziekte zijn hoofdpijn , spierpijn , misselijkheid en vervolgens donkerrode vlekjes op de huid . De bacterie wordt overgedragen door hoesten . De ziekte treedt gemiddeld in na 3 tot 4 dagen . Het risico om besmet te raken is klein en vindt alleen plaats bij langdurig , intensief contact . Het treedt meestal op in situaties waarin mensen dicht op elkaar leven . Bij kortdurende contacten is er geen risico op besmetting . Als symptomen van de ziekte optreden is het raadzaam contact op te nemen met de huisarts . Reizigers en betrokkenen kunnen telefonisch informatie verkrijgen via de informatielijn van Postbus 51 op nummer 0800 - 8051 .

WR-P-E-F-0000000565.dcoi
Legionellabacterie geconstateerd Persbericht , 3-8-2000 Donderdag 3 augustus 2000 , persbericht nummer 69 Dit is een gezamenlijk persbericht van de gemeente Nijmegen en het ministerie van Volksgezondheid , Welzijn en Sport Mensen die van 17 tot 21 juli tijdens de Vierdaagse van Nijmegen hebben overnacht in sporthal ' Onder de Sint Steven ' bij Congrescentrum Forum Ganzenheuvel in Nijmegen en zich ernstig ziek voelen met koorts of zich grieperig voelen , wordt geadviseerd contact op te nemen met hun huisarts . Mogelijk zijn zij besmet met de Legionellabacterie , die een ernstige longontsteking kan veroorzaken . Dit adviseren de GGD in Nijmegen en de Landelijke Coördinatiestructuur Infectieziektenbestrijding ( LCI ) . Ook vragen zij huisartsen en ziekenhuizen extra alert te zijn op Legionellose . In totaal hebben circa 300 wandelaars in de sporthal overnacht . Vanaf vrijdagochtend 09.00 uur bestaat de mogelijkheid te bellen met een gratis telefoonnummer voor vragen over legionella : 0800 - 8051 . Wandelaars die via de ' Ollandse Lange Afstand Tippelaars ( OLAT ) ' hebben gereserveerd voor overnachting tijdens de vierdaagse in de sporthal ' Onder de Sint Steven ' zullen op vrijdag 4 augustus schriftelijk worden geïnformeerd door de GGD Nijmegen . Op dit moment is één van de wandelaars ziek als gevolg van besmetting met de Legionellabacterie . Besmetting met legionellabacterie vindt plaats via waterdeeltjes . De Inspectie benadrukt dat de kans op het krijgen van Legionella in het algemeen klein is . Maar omdat bij tijdige , gerichte medicatie de kans op herstel het grootst is , informeren de GGD in Nijmegen en de LCI op deze manier de bevolking en (huis)artsen . De tijd tussen besmetting en het optreden van de eerste ziekteverschijnselen is circa twee tot tien dagen , maar kan oplopen tot 17 dagen . Op vrijdag 4 augustus zullen watermonsters worden genomen in de sporthal en bij de met legionella besmette wandelaar thuis . De resultaten van de monsters zullen nog ongeveer een week op zich laten wachten . Medische informatie bestemd voor (huis)artsen : Behalve de bekende verschijnselen van pneumonie kunnen bij legionellose kenmerkende verschijnselen optreden als diarree , anorexie , spierpijn , buikpijn en verwardheid . De Inspectie adviseert de artsen bij patiënten met een luchtweginfectie extra alert te zijn en de therapie zodanig in te stellen dat een eventuele Legionella-pneumonie wordt meebehandeld , bijvoorbeeld met erytromycine , claritromycine of azithromycine .

WR-P-E-F-0000000566.dcoi
Minister voert vonnis over geneesmiddel juist uit Persbericht , 8-8-2000 Dinsdag 8 augustus 2000 , persbericht nummer 70 Minister Borst van Volksgezondheid , Welzijn en Sport heeft terecht besloten het geneesmiddel Plavix uitsluitend voor patiënten met een bewezen overgevoeligheid voor acetylsalicylzuur op te nemen in het Ziekenfondspakket . Dit heeft de rechter in Den Haag op 4 augustus in een tweede kort geding bepaald . In het eerste kort geding op 26 juli oordeelde de Haagse rechtbank dat de Minister op onvoldoende grond was afgeweken van het advies van het College voor zorgverzekeringen ( CVZ ) over Plavix , door dit geneesmiddel in het geheel niet op te nemen in het Ziekenfondspakket . De Minister interpreteerde het eerste vonnis zo , dat Plavix conform het CVZ-advies in het pakket moest worden opgenomen ; alleen vergoeding bij bewezen overgevoeligheid . De uitspraak van het tweede kort geding bevestigt deze interpretatie . Beide rechtszaken zijn aangespannen door de fabrikant van Plavix , Sanofi-Synthélabo . Plavix en acetylsalicylzuur zijn bloedverdunners en bestemd voor patiënten met hart- en vaataandoeningen . Ze verlagen de kans op het opnieuw optreden van een hartinfarct of een beroerte .

WR-P-E-F-0000000567.dcoi
Keuringsdienst inspecteert openbare speelplaatsen Persbericht , 10-8-2000 Donderdag 10 augustus 2000 , persbericht nummer 71 Op 30 % van de speeltoestellen in openbare speelgelegenheden zijn aanmerkingen te maken . Dat blijkt uit inspecties die de Keuringsdienst van Waren in de eerste helft van dit jaar heeft uitgevoerd . Op grond van deze resultaten zal de Keuringsdienst de controles bij openbare speelgelegenheden voorlopig continueren . De Keuringsdienst van Waren houdt sinds 1997 toezicht op het Attractiebesluit ( voorheen het Besluit Veiligheid Attractie- en Speeltoestellen ) van de Wet gevaarlijke werktuigen . In dat kader worden regelmatig inspecties verricht bij speelplaatsen en attracties . Dit jaar krijgen hierbij de openbare speelgelegenheden in het hele land speciale aandacht . Openbare speelgelegenheden zijn speelgelegenheden die door de gemeente worden onderhouden en beheerd en die voor iedereen vrij toegankelijk zijn . Hierbij wordt o.a. gekeken naar : Het blijkt bijvoorbeeld nog vaak voor te komen dat de ' schokdempende ' bodem uit betontegels of betonklinkers bestaat. de schokdempende eigenschappen van de bodem in relatie tot de zgn. ' valhoogte ' de omvang van de schokdempende bodem in relatie tot die valhoogte ongewenste obstakels waar kinderen tegenaan kunnen lopen of over kunnen vallen gevaar voor vallen , beknelling , snijden etc. Indien een overtreding van het Attractiebesluit wordt geconstateerd krijgt de betreffende gemeente een schriftelijke opdracht ( beschikking ) het probleem te verhelpen . Is het probleem niet binnen redelijke termijn ( normalerwijze tussen 1 dag en 8 weken , afhankelijk van het gevaar ) opgelost dan wordt proces verbaal opgemaakt , wat uit kan monden in het buiten gebruik stellen van het toestel .

WR-P-E-F-0000000568.dcoi
Verbetering wetten voor oorlogsgetroffenen Persbericht , 23-8-2000 Woensdag 23 augustus 2000 , persbericht nummer 72 Het Kabinet zal jaarlijks 36 miljoen gulden extra bestemmen voor de pensioenen en uitkeringen van oorlogsgetroffenen . Dat is het gevolg van de wijziging van de wetten voor oorlogsgetroffenen , die minister Borst van Volksgezondheid , Welzijn en Sport vandaag naar de Tweede Kamer heeft gezonden . Veel oorlogsgetroffenen ervaren , gezien hun leeftijd , de procedures bij de uitvoering van deze wetten in toenemende mate als zeer belastend . Daarom heeft het kabinet vorig jaar besloten tot vereenvoudiging van deze procedures . Na overleg met de Tweede Kamer is ook besloten een aantal aanvullende maatregelen te nemen die tot een substantiële verbetering van de financiële positie van een groot aantal pensioen- en uitkeringsgerechtigden en hun nabestaande partners leiden . Zo zullen bijvoorbeeld bij het overlijden van een gerechtigde de vergoeding van de kosten van huishoudelijke hulp en bijdrage in de huur nog een bepaalde tijd voor de nabestaande partner doorlopen . Ook wordt het systeem waarbij de AOW van de partner op de uitkering wordt gekort , verzacht . Met de uitvoering van alle pensioen- en uitkeringswetten voor oorlogsgetroffenen is jaarlijks 782 miljoen gulden gemoeid .

WR-P-E-F-0000000569.dcoi
Langdurige zorg in buitenland kan verzekerd blijven Persbericht , 25-8-2000 Dit persbericht , nummer 25 , is vrijdag 25 augustus 2000 na afloop van de Ministerraad uitgegeven door de Rijksvoorlichtingsdienst Sommige Nederlanders die naar het buitenland vertrekken kunnen zich via de Algemene Wet Bijzondere Ziektekosten ( AWBZ ) vrijwillig blijven verzekeren voor langdurige zorg zoals verpleeghuiszorg en thuiszorg . Het gaat om mensen die in het buitenland gaan wonen en die een langlopende Nederlandse uitkering hebben , zoals bijvoorbeeld een AOW- of WAO-uitkering of een pensioen van het ABP ( Algemeen Burgerlijk Pensioenfonds ) . Dit heeft de ministerraad besloten op voorstel van minister Borst van VWS . Het kabinet verzacht daarmee de gevolgen van een wijziging per 1 januari 2000 van de regels op het gebied van de volksverzekeringen waarbij volksverzekeringen niet meer gelden voor Nederlanders die in het buitenland wonen . Die wijziging bracht veel onrust teweeg bij de betrokkenen omdat zij zich in hun woonland veelal niet kunnen verzekeren tegen de kosten van langdurige verzorging en verpleging . Voor betrokkenen die sinds 1 januari 2000 de verplichte AWBZ-verzekering beëindigd zagen , komt een overgangsregeling met terugwerkende kracht . Ze hebben één jaar de tijd zich aan te melden . Voor nieuwe gevallen geldt dat men slechts eenmalig de kans krijgt om de AWBZ-verzekering af te sluiten . Over de periode van terugwerkende kracht wordt geen premie gevraagd . Rekeningen van langdurige verpleging en verzorging die in die periode is verleend kunnen bij de zorgverzekeraar worden ingediend . De Sociale Verzekeringsbank ( SVB ) gaat zorgen voor de beoordeling of iemand kan toetreden tot de vrijwillige AWBZ-verzekering . De SVB zorgt daarnaast voor de vaststelling van de hoogte van het premiebedrag en voor de inning van de premie . De zorgverzekeraar vergoedt de rekeningen . De ministerraad heeft ermee ingestemd dat het wetsvoorstel voor advies aan de Raad van State zal worden gezonden . De teksten van het wetsvoorstel en van het advies van de Raad van State worden pas openbaar bij indiening bij de Tweede Kamer . Het kabinet wil de wet zo mogelijk nog voor 1 januari 2001 in werking laten treden .

WR-P-E-F-0000000570.dcoi
Keuringsdienst van Waren organiseert cursus voedselveiligheid voor kandidaat lidstaten EU Persbericht , 28-8-2000 Maandag 28 augustus 2000 , persbericht nummer 73 Vandaag , maandag 28 augustus , starten 24 deelnemers uit 10 verschillende landen uit Midden- en Oost Europa in Bergen ( NH ) met een EU-cursus over voedselveiligheid ( Food Safety First ) . De drie weken durende cursus wordt gegeven in het kader van de Nederlandse bijdrage aan de ontwikkeling van deskundigheid in kandidaat lidstaten van de Europese Unie . De organisatie is in handen van de Keuringsdienst van Waren onder auspiciën van de Ministeries van VWS en LNV . Het doel van de cursus is om de deelnemers zodanig te begeleiden en te ondersteunen dat zij na afloop in staat zijn in hun land een begin te maken met de invoering en handhaving van EU voedings- en veterinaire wetgeving . In de komende jaren zal de Europese Unie worden uitgebreid met een aantal landen uit Midden- en Oost Europa . Deze landen zien zich voor de moeilijke taak gesteld om hun wetgeving op voedings- en veterinair gebied in korte tijd te harmoniseren met de EU-regelgeving . Ook de systemen van voedselcontrole verschillen fundamenteel met die van de EU . Om aan de EU-eisen te kunnen voldoen zullen in de meeste kandidaat lidstaten nieuwe structuren en organisaties moeten worden opgebouwd . Na de cursus zullen de deelnemers kennis hebben van de voedselveiligheid en risicoinschatting in de EU , de totstandkoming van Europese regelgeving en hoe de naleving daarvan met het Nederlandse model als voorbeeld effectief kan worden gecontroleerd . De deelnemende groep van 24 bestaat zowel uit leidinggevende en beleidsmatige functionarissen als medewerkers die zich met de praktische controle in hun land van herkomst bezig houden . Het docentencorps wordt gevormd door medewerkers van de Keuringsdienst van Waren , het Ministerie van VWS en van LNV . Ook het bedrijfsleven , instituut Clingendael en het RIVM zijn hierbij betrokken .

WR-P-E-F-0000000571.dcoi
Minister Borst bezoekt Duitsland , Tsjechie en Hongarije Persbericht , 30-8-2000 Woensdag 30 augustus 2000 , persbericht nummer 74 Minister Borst van Volksgezondheid , Welzijn en Sport zal van 2 t / m 6 september een bezoek brengen aan Hongarije , Tsjechië en Duitsland . In Hongarije en Tsjechië ondertekent zij samenwerkingsovereenkomsten op het terrein van de Volksgezondheid . In Duitsland is zij aanwezig bij de uitreiking van de Carl Bertelsmann Prijs en neemt zij deel aan het symposium ' Hervorming van de Gezondheidszorg ' . Hongarije en Tsjechië zijn kandidaat-leden van de Europese Unie . De samenwerkingsovereen-komsten staan in het teken van de uitbreiding van de Unie . De ondertekenaars spreken af informatie en experts uit te wisselen . Ook zal er nauwer worden samengewerkt tussen gezondheidsinstellingen , zoals ziekenhuizen , niet-gouvernementele organisaties en onderzoeks-instituten . Later dit jaar zullen concrete werkplannen worden opgesteld . De ondertekenaar namens Hongarije is de minister van Volksgezondheid dr. Árpád Gógl . Namens Tsjechië tekent de minister van Volksgezondheid , prof. Bohumil Fiser . In Hongarije en Tsjechië brengt minister Borst verder bezoeken diverse gezondheidsinstellingen , zoals aan een ziekenhuis en een kinderziekenhuis . Van 4 tot en met 6 september heeft in Gütersloh , Duitsland , het symposium ' Hervorming van de Gezondheidszorg ' plaats . Dit symposium wordt georganiseerd in het kader van de Carl Bertelsmann Prijs 2000 . Het symposium wordt afgesloten met een paneldiscussie . Aan deze discussie nemen deel , naast minister Borst : de Zwitserse minister van Volksgezondheid Ruth Dreifuss , de Duitse minister van Volksgezondheid Andrea Fischer en de Duitse oud-minister van Volksgezondheid Horst Seehofer . De titel van de podiumdiscussie luidt : ' De Toekomst van de Gezondheidszorg ' . Het ministerie van Volksgezondheid , Welzijn en Sport werkt met Hongarije en Tsjechië samen op een aantal gebieden . Naast de Volksgezondheid zijn dat onder meer het jeugdbeleid en het welzijnsbeleid .

WR-P-E-F-0000000572.dcoi
Zelfzorggeneesmiddelen vrij verkrijgbaar Persbericht , 31-8-2000 Donderdag 31 augustus 2000 , persbericht nummer 75 Zelfzorggeneesmiddelen zullen in de toekomst vrij verkrijgbaar zijn in bijvoorbeeld de supermarkt , dus zonder tussenkomst van een apotheker of de drogist . Dit heeft minister Borst van Volksgezondheid , Welzijn en Sport besloten . Zelfzorggeneesmiddelen zijn geneesmiddelen die bij normaal gebruik veilig zijn . De consument is goed in staat om zelf te beslissen over het gebruik van deze middelen . De verplichte voorlichting van een apotheker of drogist heeft geen meerwaarde , zo blijkt uit de praktijk . Indicatie en gebruik zijn algemeen bekend , staan op de verpakking en in de bijsluiter . De risicovolle middelen , die het reactievermogen beïnvloeden of reageren met andere geneesmiddelen , zullen niet vrij verkrijgbaar worden . Deze middelen blijven via de arts voorgeschreven en via de apotheker verstrekt . Minister Borst wil voor de verkoop van zelfzorggeneesmiddelen wel een leeftijdscriterium instellen , zoals die bijvoorbeeld nu bestaat bij de verkoop van alcohol . Daarnaast vindt zij het belangrijk dat de informatie op de verpakking toegankelijk is voor de gebruiker . De minister volgt hiermee op hoofdlijnen het advies van het College ter beoordeling van geneesmiddelen ( CBG ) op . Over de lijst met middelen die vrij verkrijgbaar zijn zal het CBG een nader advies uitbrengen .

WR-P-E-F-0000000573.dcoi
Commissie : verder onderzoek claims Indië in Nederland onmogelijk Persbericht , 31-8-2000 Donderdag 31 augustus 2000 , persbericht nummer 76 Het is niet mogelijk in Nederland verder onderzoek te doen naar de mogelijkheid om individuele claims te behandelen inzake goederen die tijdens de oorlog met Japan in Nederlands-Indië verloren of beschadigd zijn geraakt . Het archiefmateriaal biedt hiertoe geen mogelijkheid . Ook biedt het materiaal geen aanknopingspunten voor nog in te dienen individuele claims . Tot die conclusie komt een commissie die de haalbaarheid van verder onderzoek heeft onderzocht . Minister Borst van Volksgezondheid , Welzijn en Sport heeft het rapport van de commissie vandaag in ontvangst genomen . De commissie is ingesteld naar aanleiding van het rapport van de Commissie Van Galen . Die laatste commissie heeft onderzoek verricht naar de particuliere Nederlandse bank- en levensverzekeringstegoeden in Nederlands-Indië en naar het rechtsherstel rond die tegoeden . Om te kijken of onderzoek naar individuele claims zinvol was , heeft de regering besloten eerst een haalbaarheidsonderzoek uit te laten voeren naar de mogelijkheden tot het in behandeling nemen van die claims . Het archiefmateriaal biedt ook geen mogelijkheid uitspraken te doen over de aard en omvang van de ingediende individuele claims . Wel zijn er archieven in de Indonesische ministeries van Justitie en Financiën die voor nader onderzoek in aanmerking komen . Voor een gedetailleerder inzicht komt inventariserend onderzoek in aanmerking in archieven in Londen , Kuala Lumpur en Washington . Het is wel mogelijk een beeld te schetsen over het algemeen beleid inzake de behandeling van individuele claims . Dit beeld zal echter hoofdzakelijk beperkt blijven tot de periode 1946 - 1949 , omdat over de periode daarna in Nederlandse archieven weinig is aangetroffen . Minister Borst zal het rapport vandaag aan de Tweede Kamer aanbieden .

WR-P-E-F-0000000574.dcoi
Wijziging bijdragebesluit Zorg Persbericht , 8-9-2000 Dit persbericht , nummer 26 , is vrijdag 8 september 2000 na afloop van de ministerraad uitgegeven door de Rijksvoorlichtingsdienst . De ministerraad heeft ingestemd met een voorstel van staatssecretaris Vliegenthart van Volksgezondheid , Welzijn en Sport om het bijdragebesluit Zorg te wijzigen . De belangrijkste wijziging betreft het afschaffen van de eigen bijdrage , die bepaalde cliënten op grond van de AWBZ verschuldigd zijn voor advies , instructie en voorlichting . Het gaat om cliënten die een stoma hebben of lijden aan diabetes , incontinentie , reuma en CARA . Zij moeten momenteel een eigen bijdrage betalen voor consulten van gespecialiseerde verpleegkundigen . De consulten zijn gericht op het vergroten van de zelfredzaamheid van de verzekerde . De eigen bijdrage werpt echter een drempel op : mensen maken minder gebruik van de diensten van verpleegkundigen . Of ze gaan naar de huisarts , aan wie géén eigen bijdrage verschuldigd is waardoor de huisarts onnodig wordt belast . Dit laatste betekent bovendien dure zorg , waar goedkopere zorg voor de hand ligt . De ministerraad heeft ermee ingestemd dat het voorstel voor advies aan de Raad van State zal worden gezonden . De tekst van het wetsvoorstel en van het advies van de Raad van State worden pas openbaar bij indiening bij de Tweede Kamer .

WR-P-E-F-0000000575.dcoi
Nieuwe brochure over gevaar in de wet BOPZ Persbericht , 11-9-2000 Maandag 11 september 2000 , persbericht nummer 78 Dit is een persbericht gaat uit onder verantwoordelijkheid van de Inspectie voor de Gezondheidszorg De Inspectie voor de Gezondheidszorg heeft een nieuwe brochure uitgebracht over het zogeheten gevaarscriterium . Dat is de belangrijkste toetssteen om een patiënt tegen zijn wil op te nemen in een instelling voor psychiatrie , psychogeriatrie of verstandelijke gehandicaptenzorg . Het gevaarscriterium speelt een belangrijke rol in het kader van de Wet Bopz ( bijzondere opnemingen psychiatrische ziekenhuizen ) . Aan de hand van recente jurisprudentie is de uitleg van het begrip ' gevaar ' verduidelijkt . Een voorbeeld van een dergelijke verduidelijking is de volgende rechterlijke uitspraak : De heer X veroorzaakt geluidsoverlast , waardoor buren drie à vier nachten per week wakker liggen . Door slaapgebrek kunnen zij niet meer goed functioneren , één van hen is kalmeringsmiddelen gaan gebruiken . Naar het oordeel van de rechtbank is het met voldoende mate van waarschijnlijkheid te vrezen dat betrokkene de psychische gezondheid van anderen bedreigt . Dit gevaar kan niet op andere wijze dan door opneming in een psychiatrisch ziekenhuis worden afgewend . ( Rb . Amsterdam 18-3-99 ) De brochure ' Gevaar in de Wet Bopz , het gevaarscriterium bij opname en ontslag ' is ondermeer bedoeld voor zorgverleners , burgemeesters , advocaten en rechterlijke macht , die betrokken zijn bij onvrijwillige opnames .

WR-P-E-F-0000000576.dcoi
Bijna kwart heropnames hartfalen door antireumatica Persbericht , 12-9-2000 Dinsdag 12 september 2000 , persberichtnummer 79 Dit persbericht gaat uit onder verantwoordelijkheid van de Inspectie voor de Gezondheidszorg Bijna een kwart van alle heropnames wegens hartfalen in de Nederlandse ziekenhuizen heeft te maken met het gebruik van antireumatica ( NSAIDs ) . Dit blijkt uit onderzoek waarop de voormalig Inspecteur voor de Geneesmiddelenbewaking van de Inspectie voor de Gezondheidszorg J. Feenstra op 13 september promoveert aan de Erasmus Universiteit in Rotterdam . NSAIDs vormen een groep van pijnstillers met een ontstekingsremmende werking die regelmatig worden voorgeschreven , met name aan ouderen met klachten aan gewrichten . Een van de bijwerkingen van deze geneesmiddelen is het vasthouden van vocht door de nieren . Patiënten die een gestoorde pompfunctie van het hart hebben ( hartfalen ) kunnen echter een verergering van klachten en symptomen ervaren als gevolg van het gebruik van NSAIDs .

WR-P-E-F-0000000577.dcoi
Jorritsma en Vliegenthart namens kabinet naar zomerspelen Persbericht , 12-9-2000 Dinsdag 12 september 2000 , persbericht nummer 80 Vice-premier Annemarie Jorritsma ( Economische Zaken ) en staatssecretaris Margo Vliegenhart ( VWS ) , verantwoordelijk bewindspersoon voor sport , vertegenwoordigen het kabinet tijdens de Olympische Spelen in Sydney . De Spelen duren van vrijdag 15 september tot en met zondag 1 oktober . De bewindslieden vertrekken pas op 22 september naar Sydney ; zij wonen eerst in Nederland de opening van het parlementaire jaar , Prinsjesdag , bij en nemen deel aan de algemene politieke beschouwingen in de Tweede Kamer . Jorritsma en Vliegenthart keren op 3 oktober tesamen met de Nederlandse ploeg in Nederland terug . Staatssecretaris Margo Vliegenthart van Volksgezondheid , Welzijn en Sport ( VWS ) houdt tijdens de Olympische Zomerspelen en de daaropvolgende Paralympics , de Spelen voor mensen met een handicap , een dagboek bij op Internet . Het dagboek verschijnt eind van de middag Nederlandse tijd op de Internetpagina van NRC / Handelsblad ( www.nrc.nl ) en vervolgens ook op de site van het ministerie ( www.minvws.nl ) . De Paralympics worden van woensdag 18 oktober tot en met zondag 29 oktober in Sydney gehouden . Vliegenthart woont dit sportevenement namens het kabinet bij . De staatssecretaris brengt in die tijd in het kader van het gehandicaptenbeleid ook een werkbezoek aan Nieuw-Zeeland . Ook een delegatie uit het Nederlandse parlement woont de Paralympics bij .

WR-P-E-F-0000000578.dcoi
Donatiefunctionaris in zes ziekenhuizen Persbericht , 13-9-2000 Woensdag 13 september 2000 , persbericht nummer 81 In zes ziekenhuizen worden donatiefunctionarissen ingezet om te ondersteunen bij het uitvoeren van orgaandonatieprocedures . De bedoeling is dat hierdoor het aantal orgaandonaties toeneemt . In het voorjaar zegde minister Borst toe het initiatief van de Nierstichting Nederland ( NSN ) en de Nierpatiëntenvereniging LVD ( LVD ) te ondersteunen . NSN en LVD hebben een " stimuleringsplan ziekenhuizen " opgesteld waaraan een zestal ziekenhuizen kon deelnemen . De donatiefunctionarissen worden in het kader van dit stimuleringsplan aangesteld . Minister Borst verdubbelt hiermee het aantal ziekenhuizen met een donatiefunctionaris van zes naar twaalf . De deelnemende ziekenhuizen ontvangen een vergoeding voor de aanstelling en activiteiten van de donatiefunctionaris . Deze kosten bedragen maximaal \u0192 150.000,- per ziekenhuis per jaar . Begin september heeft de Minister de volgende ziekenhuizen geselecteerd om een donatiefunctionaris aan te stellen : De donatiefunctionaris is een uitbreiding van het werk van de transplantatiemedewerker en de prodonor . Hij of zij wordt vrijgemaakt om activiteiten rondom de donatieprocedure te stimuleren en te ondersteunen , met als doel het aantal donatieprocedures te verhogen . In bovengenoemde ziekenhuizen zal bijvoorbeeld extra aandacht gegeven kunnen worden aan standaardprocedures om donoren te herkennen . De functie wordt vervuld door gespecialiseerde verpleegkundigen . In enkele ziekenhuizen zal een team , bestaand uit een verpleegkundige samen met een arts , de taken van de donatiefunctionaris vervullen . Vanwege de verschillende verantwoordelijkheid en deskundigheid van artsen en verpleegkundigen heeft zo'n interdisciplinaire samenwerking het voordeel dat de benodigde kennis rondom donatieprocedures in het donatieteam aanwezig is . In Spanje heeft een dergelijke aanpak tot groot succes geleid . Kennemer Gasthuis Haarlem Medisch Centrum Alkmaar Zorggroep Noorderbreedte Leeuwarden Catharina Ziekenhuis Eindhoven Martini Ziekenhuis Groningen St. Antonius Ziekenhuis Nieuwegein De donatiefunctionarissen worden aangesteld voor een periode van twee jaar . Na deze periode wordt bekeken of het project heeft geleid tot een groter donatieaanbod . Als dat inderdaad zo is , wordt het voor meerdere ziekenhuizen financieel mogelijk gemaakt om een donatiefunctionaris aan te stellen . De projectleiding voor het gemeenschappelijke project van VWS en NSN / LVD is in handen van prof.dr . J.E.M. Akveld . De zes andere ziekenhuizen die deelnemen aan het stimuleringsplan ziekenhuizen zijn : Academisch Ziekenhuis van de VU , Amsterdam ; Atrium Medisch Centrum , Heerlen ; St. Elizabeth Ziekenhuis , Tilburg ; Medisch Spectrum Twente , Enschede ; Isala Klinieken , locatie Sophia Ziekenhuis , Zwolle ; Medisch Centrum Haaglanden , locatie Westeinde , Den Haag .

WR-P-E-F-0000000579.dcoi
Bonus voor snelle uitbreiding kinderopvang bij gemeenten Persbericht , 15-9-2000 Vrijdag 15 september 2000 , persbericht nummer 83 Gemeenten die de komende anderhalf jaar versneld nieuwe kinderopvangplaatsen realiseren , krijgen hiervoor een bonus . Staatssecretaris Margo Vliegenthart van Volksgezondheid , Welzijn en Sport heeft hiertoe besloten om gemeenten te stimuleren de voorziene uitbreiding van de kinderopvang in deze kabinetsperiode ook daadwerkelijk te realiseren . Er moeten tussen 1998 en 2002 71.000 plaatsen in de kinderopvang , bijna een verdubbeling van de capaciteit . De bonusregeling is opgenomen in een wijziging van de Regeling uitbreiding kinderopvang en buitenschoolse opvang die dezer dagen in de Staatscourant wordt gepubliceerd . Vliegenthart heeft alle gemeenten separaat over de nieuwe maatregel geïnformeerd . De bonus bedraagt maximaal 6.500 gulden voor elke opvangplaats die eind 2001 de helft overschrijdt van het aantal plaatsen waarvoor een gemeente subsidie heeft gevraagd . Een gemeente die bijvoorbeeld 100 plaatsen heeft aangevraagd en er daarvan eind 2001 65 heeft gerealiseerd , kan via de bonusregeling bijna een ton extra krijgen . Extra voorwaarde is wel dat de betreffende gemeente eind 2002 90 procent van de gevraagde plaatsen gerealiseerd moet hebben . Tegelijkertijd is Vliegenthart gestart met de procedure om geld dat bij ene gemeente overblijft , omdat het niet aan kinderopvangplaatsen besteed kan worden , over te hevelen naar een andere gemeente die juist meer plaatsen nodig heeft .

WR-P-E-F-0000000580.dcoi
In 2001 3,7 miljard extra voor VWS Persbericht , 19-9-2000 Dinsdag 19 september 2000 , persbericht nummer 82 In 2001 is 3,7 miljard gulden meer beschikbaar voor VWS dan in 2000 . Dat is 2,2 miljard meer dan in het regeerakkoord van Paars II in 1998 was voorzien . Hiermee stijgen de bruto uitgaven voor de zorg tot bijna 82 miljard gulden . Dit extra geld is bestemd voor het verder terugdringen van de wachttijden in ziekenhuizen , verpleeghuizen , gehandicapteninstellingen en de thuiszorg , voor het aanstellen en werven van meer personeel en voor een betere uitvoering van de zorg , waardoor vraag en aanbod beter op elkaar aansluiten . Dit blijkt uit de Zorgnota 2001 die minister Borst en staatssecretaris Vliegenthart van Volksgezondheid , Welzijn en Sport ( VWS ) dinsdag hebben gepubliceerd . De ziekenfonds-premie wordt voor 2001 waarschijnlijk vastgesteld op 7,95 procent van het premieplichtig inkomen . De AWBZ-premie wordt naar verwachting 10,25 procent . Aanpak wachttijden De aanpak van de wachttijden in de zorg staat ook in 2001 centraal . Zorgverzekeraars , aanbieders en cliëntenorganisaties voeren overleg over redelijke en aanvaardbare termijnen voor het leveren van de diverse soorten van zorg . Deze termijnen zullen ook voor het ministerie als richtsnoer dienen en zonodig wettelijk worden vastgelegd . Arbeidsmarkt en bestrijding werkdruk De VWS-sectoren moeten voldoende gekwalificeerd en gemotiveerd personeel kunnen aantrekken . Belangrijke speerpunten blijven het verminderen van ziekteverzuim en van werkdruk en het verbeteren van de arbeidsvoorwaarden ( meer kinderopvang , scholing , loopbaanbegeleiding en dergelijke ) . Voor alle extra activiteiten voor arbeidsmarktbeleid is in 2001 884 miljoen meer beschikbaar dan in 1998.Ongeveer 679 miljoen gulden van het extra geld voor de arbeidsmarkt is voor het verminderen van de werkdruk . Het gaat hierbij zowel om extra handen aan het bed als flankerend beleid . In 2000 is de " kaderregeling arbo en ziekteverzuim " in de zorg ingesteld . Daarvoor is ongeveer 50 miljoen gulden beschikbaar . Dit jaar worden in heel Nederland mensen met een zorgopleiding actief benaderd om weer in de zorgsector te gaan werken . Het aantal mensen dat aan een opleiding tot verpleegkundige of verzorgende begint , stijgt gelukkig , evenals vorig jaar . In 1999 zijn 20.663 mensen aan een opleiding begonnen . Voor het stimuleren van de opleidingen is in 2001 ruim 70 miljoen gulden extra beschikbaar ten opzichte van 1998 . Het arbeidsmarktbeleid voor doelgroepen , zoals voor allochtonen en voor mensen die voor een instroom / doorstroombaan in aanmerking komen , is succesvol . AWBZ Voor de aanpak van de wachtlijsten in de ouderenzorg is in 2001 464 miljoen gulden extra beschikbaar . Daarmee bedragen de totale uitgaven voor de ouderenzorg volgend jaar 18,8 miljard gulden . Voor de aanpak van de wachtlijsten in de gehandicaptenzorg is in 2001 310 miljoen extra beschikbaar . De totale uitgaven voor de gehandicaptenzorg komen daarmee volgend jaar op 7,3 miljard . Voor verlaging van de werkdruk en voor kwaliteitsverbetering is in de ouderenzorg 140 miljoen gulden extra beschikbaar , in de gehandicaptenzorg 26 miljoen en in de geestelijke gezondheidszorg 18 miljoen . Voor verbetering van registratie , organisatie en uitvoering met betrekking tot de wachtlijst-aanpak is 45 miljoen extra beschikbaar . Om tot een kwaliteits- en inhaalslag bij de indicatie-organen te komen is 20 miljoen gulden extra beschikbaar . Jeugd Versterking van het jeugdbeleid voor 0 - 6 jarigen heeft een hoge prioriteit : niet alleen bij de rijksoverheid , maar ook bij de andere overheden zoals afgesproken in het BANS-akkoord . In dat kader stelt VWS 35 miljoen gulden ter beschikking aan gemeenten . Dit geld is bestemd voor versterking van de functie van consultatiebureaus in verband met vroege signalering , voor doorverwijzing naar voorschoolse educatie en voor ondersteuning en samenwerking met scholen , peuterspeelzalen , kinderopvang en jeugdzorg . De aanpak van VWS en OC&W met betrekking tot de vroeg- en voorschoolse educatie krijgt hierdoor een verdere impuls . De behoefte aan kinderopvang blijft fors groeien door de krachtige economie en de situatie op de arbeidsmarkt . Gemeenten die in staat zijn hun opvangcapaciteit versneld uit te breiden , komen in aanmerking voor een bonus . Hiervoor is 80 miljoen gulden beschikbaar . Met de eerder beschikbaar gekomen middelen levert dit een totaal op van 140 miljoen gulden extra voor kinderopvang in 2001 . Voorts worden in 2001 de fiscale aftrekmogelijkheden van de kosten van kinderopvang voor ouders verder verruimd , met name voor de middeninkomens . Geestelijke Gezondheidszorg ( GGZ ) De belangrijkste intensiveringen in de GGZ zijn een forse uitbreiding van de forensische psychiatrie en de aanpak van de wachttijden . In 2001 is er 24 miljoen , in 2002 40 miljoen en vanaf 2003 57 miljoen gulden extra beschikbaar voor de forensische psychiatrie . De komende jaren starten GGZ-instellingen psychiatrische behandelingen in gevangenissen en huizen van bewaring . De verbetering van de psychiatrische zorg aan jeugdigen met een psychische stoornis , die in aanraking zijn gekomen met politie en justitie , is een belangrijk aandachtspunt bij deze intensivering . Het kabinet stelt daarnaast vanaf 2001 jaarlijks 194 miljoen gulden extra beschikbaar voor de aanpak van wachttijden in de GGZ . Voor de versnelde aanpak van de wachttijden stellen vertegenwoordigers van GGZ-instellingen , psychiaters en psyhoterapeuten en Zorgverzekeraars Nederland een plan van aanpak op . Aan het beschikbaar stellen van de extra middelen wordt de eis gesteld dat dit moet leiden tot aantoonbare extra productie , die daadwerkelijk verkorting van de wachttijden tot gevolg heeft . Sport Het sportbudget wordt in 2001 met 15 miljoen gulden verhoogd : 11,2 miljoen voor de breedtesport om lokale sportbeoefening te vergroten en 3,8 miljoen voor topsport . Voor de stimuleringsregeling breedtesport die in 2000 van kracht is geworden , is in 2001 in totaal 19,3 miljoen gulden beschikbaar . Vanaf 1 januari 2001 stelt VWS geld beschikbaar aan het Fonds voor de Topsporter ter bekostiging van de inkomensondersteunende stipendium-regeling voor topsporters . Speerpunten van VWS : extra 3,7 miljard gulden in 2001 Medische Behandeling : 0,9 miljard Geneesmiddelen : 1,1 miljard AWBZ:1,3 miljard waaronder GGZ : 0,2 mld waaronder GGZ : 0,2 mld Begroting : 0,2 miljard Overig : 0,2 miljard ICT : 0,1 mld Ziekteverzuim : 0,05 mld Scholing : 0,04 mld ICT : 0,1 mld Ziekteverzuim : 0,05 mld Scholing : 0,04 mld

WR-P-E-F-0000000581.dcoi
Embryowet Persbericht , 22-9-2000 Dit persbericht , nummer 27 , is vrijdag 22 september 2000 na afloop van de ministerraad uitgegeven door de Rijksvoorlichtingsdienst Het kabinet stelt voorwaarden en grenzen aan het gebruik van geslachtscellen en embryo's . Het kloneren van mensen , geslachtskeuze en het tot stand brengen van mens - diercombinaties wordt verboden . Ook is het in ieder geval de komende vijf jaar verboden om het erfelijke materiaal van geslachtscellen of embryo's te wijzigen . Dit blijkt uit het wetsvoorstel over handelingen met geslachtscellen en embryo's waarmee het kabinet op voorstel van de ministers Borst ( VWS ) en Korthals ( Justitie ) heeft ingestemd . Geslachtscellen en embryo's die niet langer voor de eigen zwangerschap worden gebruikt ( bijvoorbeeld na IVF ) , mogen ter beschikking worden gesteld voor donatie , het in kweek brengen van embryonale stamcellen of voor wetenschappelijk onderzoek . Hierbij geldt steeds als voorwaarde dat toestemming is verkregen van degenen van wie de geslachtscellen afkomstig zijn of van degenen voor wie het embryo oorspronkelijk bestemd was . Daarnaast zijn voorwaarden opgenomen voor het wetenschappelijk onderzoek . Het moet zeker zijn dat de kennis die het onderzoek zal opleveren belangrijk is voor de geneeskunde en dat er geen alternatieve onderzoeksmethode is . Bovendien moet de landelijke ethische toetsingscommissie , de Centrale Commissie Mensgebonden Onderzoek ( CCMO ) , tevoren haar goedkeuring geven aan het onderzoek , anders gaat het niet door . Uit respect voor het menselijk leven wordt het speciaal tot stand brengen van embryo's voor wetenschappelijk onderzoek in het wetsvoorstel verboden . Dit algehele verbod kan op den duur vervallen , als de mogelijkheid zou ontstaan om langs deze weg tot genezing van ernstige ziekten zoals Parkinson en Alzheimer te komen en op grond daarvan een nieuwe morele afweging zou worden gemaakt . De ministerraad heeft ermee ingestemd dat het wetsvoorstel bij de Tweede Kamer wordt ingediend .

WR-P-E-F-0000000582.dcoi
Duidelijke criteria door wijzigen opiumwet Persbericht , 22-9-2000 Dit persbericht , nummer 28 , is vrijdag 22 september 2000 na afloop van de ministerraad uitgegeven door de Rijksvoorlichtingsdienst Het kabinet heeft op voorstel van minister Borst ( VWS ) besloten de opiumwet te wijzigen . Doel van deze wijziging is het huidige verlofstelsel te vervangen door een stelsel van ontheffing . Het nieuwe stelstel biedt een grotere rechtszekerheid . De nieuwe wet stelt regels met betrekking tot de productie van hennep voor geneeskundige en wetenschappelijke doelen . De wet schept ook de mogelijkheid om ontheffingen met betrekking tot bewustzijnsbeïnvloedende middelen te weigeren of in te trekken als er strafbare feiten mee kunnen worden gepleegd . Met dit stelsel van ontheffing komt de regering tegemoet aan de aanbevelingen van de Algemene Rekenkamer om het vergunningstelsel bij wet te regelen . Een ontheffing wordt in de toekomst nog slechts voor vijf jaar verleend . Hierna volgt een nieuw beoordelingsmoment bij de behandeling van een aanvraag om de ontheffing te verlengen . Ook zal de procedure voor de verlening van een ontheffing gaan aansluiten bij het wetsvoorstel Bevordering integriteitsbeoordelingen door het openbaar bestuur ( wet Bibob ) . Dit wetsvoorstel is momenteel bij de Tweede Kamer aanhangig . De aansluiting bij dit wetsvoorstel maakt het mogelijk om ontheffingen te weigeren of in te trekken als er risico bestaat dat de ontheffing zal worden gebruikt om strafbare feiten te plegen . De huidige mogelijkheid om verloven af te geven in het geval van oorlog of oorlogsdreiging wordt vervangen door een eenvoudige en snelle procedure om in geval van uitzonderingstoestand bij koninklijk besluit een categoriale vrijstelling af te geven . Ook andere wijzigingen zijn in het voorstel vervat , zoals de bevoegdheden van de Inspectie voor de Gezondheidszorg en de Douane . Vergunningaanvragen worden behandeld door het Bureau voor Medicinale Cannabis ( BMC ) dat per 1 maart is opgericht . De ministerraad heeft ermee ingestemd dat voorstel tot wetswijziging voor advies aan de Raad van State zal worden gezonden . De tekst van het voorstel en van het advies van de Raad van State worden pas openbaar bij indiening bij de Tweede Kamer .

WR-P-E-F-0000000583.dcoi
Veiligheidsrisico's bij verpleeghuisbedden Persbericht , 25-9-2000 Maandag 25 september 2000 , persbericht nummer 84 Dit persbericht gaat uit onder verantwoordelijkheid van de Inspectie voor de Gezondheidszorg Directies en medewerkers in verpleeghuizen kennen de veiligheidsrisico's die op kunnen treden bij het gebruik van bedden , bedhekken en fixatiemateriaal onvoldoende . Dat schrijft de Inspectie voor de Gezondheidszorg in het rapport ' Veiligheidsrisico's bij het gebruik van bedden , bedhekken en fixatiemateriaal in verpleeghuizen ' , dat vandaag is aangeboden aan de directeur generaal Zorg van het ministerie van VWS , Peter van Lieshout . De afgelopen jaren heeft de Inspectie in haar jaarrapportages melding gemaakt van dodelijke ongevallen door onjuist gebruik van bedden , bedhekken en fixatiemateriaal in verpleeghuizen . Deze ongevallen zijn aanleiding voor de inspectie om te onderzoeken hoe verpleeghuizen omgaan met de aanschaf , het onderhoud en het gebruik van deze hulpmiddelen in de dagelijkse praktijk . Het onderzoek vond in 1999 plaats bij 60 verpleeghuizen , die gezamenlijk meer dan 10.000 bedden hebben . Uit het onderzoek is gebleken dat bij driekwart van de bedden tenminste een veiligheidsrisico aanwezig is . Het gaat om de kans over een bedhek heen uit bed te vallen , de kans op verwonding aan uitstekende delen van een bedhek en / of beknelling tussen de spijlen van een bedhek en beknelling in een fixatieband . Een risicobeperkende factor is dat veel verzorgenden over het algemeen de risico's van de hulpmiddelen kennen en daar ook rekening mee houden . De Inspectie voor de Gezondheidszorg vindt dat echter niet voldoende en doet in het rapport een aantal aanbevelingen om de veiligheidssituatie van de bewoners structureel te verbeteren . Omdat de Inspectie ook uit andere zorgsectoren ( o.a. ziekenhuizen en instellingen voor verstandelijk gehandicapten ) meldingen krijgt van dodelijke ongevallen met bedden , bedhekken en fixatiemateriaal , zal de Inspectie de zorgsector actief attenderen op de gevonden potentiële risico's uit dit rapport .

WR-P-E-F-0000000584.dcoi
Minister opent bestuurlijk overleg met verpleegkundigen en verzorgenden Persbericht , 26-9-2000 Dinsdag 26 september 2000 , persbericht nummer 85 Op dinsdag 26 september 2000 heeft een eerste bestuurlijk overleg plaatsgevonden tussen Minister Borst en de landelijke koepel van beroepsorganisaties van verpleegkundigen en verzorgenden , de AVVV . Beide partijen zijn overeengekomen om gezamenlijk te werken aan een actieprogramma dat ertoe moet leiden dat verpleegkundigen en verzorgenden hun beroep beter kunnen uitoefenen . Peter Koopman , voorzitter van de AVVV : ' Dit is een historisch moment . Het is belangrijk dat er nu met de beroepsgroepen wordt gesproken , in plaats van over hen . Ik verwacht dat dit de opmaat zal vormen voor een structurele en gezamenlijke aanpak van de problemen van verpleegkundigen en verzorgenden ' . De AVVV zal in de komende weken samen met VWS een actieprogramma voor de komende jaren opstellen . In dit programma zal onder andere aandacht worden besteed aan onderwerpen als bij- en nascholing , (her)registratie , vervolgopleidingen , beroepenstructuur en verpleegkundig wetenschappelijk onderzoek . In het verlengde hiervan zal meer geïnvesteerd worden in de positie van de verpleegkundige en verzorgende beroepsbeoefenaren op instellings- en regionaal niveau . Ook op landelijk niveau zal de organisatie van verpleegkundigen en verzorgenden versterkt moeten worden , om uitvoering te geven aan het actieprogramma . VWS zal de AVVV hierbij faciliteren . De Algemene Vergadering Verpleegkundigen en Verzorgenden streeft al jaren naar een meer beroepsinhoudelijke aanpak van het personeelstekort . Uit onderzoek blijkt dat de meerderheid van de verpleegkundigen en verzorgenden te weinig in staat zijn om persoonlijke aandacht te geven aan hun patiënten . Dit is in de ogen van de AVVV de belangrijkste oorzaak van het ziekteverzuim en het hoge verloop in de zorgsector . Minister Borst en de AVVV verwachten dat een meer inhoudelijke benadering een belangrijke impuls geeft aan een betere patiëntenzorg en meer arbeidssatisfactie van verpleegkundigen en verzorgenden .

WR-P-E-F-0000000585.dcoi
Huldiging medaillewinnaars Olympische ploeg Persbericht , 28-9-2000 Donderdag 28 september 2000 , persbericht nummer 87 Op woensdag 4 oktober staat Den Haag in het teken van de officiële huldiging van de medaillewinnaars van de Olympische Spelen . Het ministerie van Volksgezondheid , Welzijn en Sport ( VWS ) , gemeente Den Haag , NOC*NSF en haar Partners in Sport zorgen voor een feestelijk huldigingsprogramma . Het ochtendprogramma heeft plaats in het Promenade Hotel in Den Haag waar de sporters om 10.30 uur worden ontvangen . Staatssecretaris Margo Vliegenthart ( VWS ) reikt de Koninklijke Onderscheidingen uit . Hare Majesteit de Koningin ontvangt samen met Zijne Koninklijke Hoogheid de Prins van Oranje tussen 12.00 en 12.45 uur de sporters in Paleis Noordeinde . Aansluitend vindt de huldiging plaats in de Ridderzaal , Binnenhof 11 in Den Haag . Het programma begint omstreeks 13.00 uur en duurt tot ongeveer 15.00 uur . Tijdens het officiële gedeelte worden de medaillewinnaars toegesproken door Minister-President W. Kok en staatssecretaris Margo Vliegenthart . Eveneens worden de cheques van het Medaillebonusplan door Raad van Bestuursleden van de Partners in Sport aan de atleten uitgereikt . De middag wordt afgesloten met een feestelijke rijtoer , aangeboden door Gemeente Den Haag . De stoet bestaat onder andere uit de bereden brigade van Politie Haaglanden , een paardengroep in tenue met Olympische vlaggen , de Olympische mascotte ( Nockie ) en koetsen met de medaillewinnaars . Tijdens de route vormen 300 leerlingen van de Lootscholen uit heel Nederland ( scholen die talentvolle sporters de gelegenheid bieden hun topsportactiviteiten te combineren met hun studie ) een erehaag . De NOS zal live verslag doen op Nederland 2 . De rijtoer vertrekt om 15.30 uur vanaf het Binnenhof . Route : Plein , Lange Poten , Spui , Grote Marktstraat , Prinsegracht , Jan Hendrikstraat , Riviervismarkt , Dagelijkse Groenmarkt , Gravenstraat , Buitenhof , Kneuterdijk , Lange Voorhout , Vos in Tuinstraat en Denneweg .

WR-P-E-F-0000000586.dcoi
Vliegenthart wil plannen van de sport voor besteding mogelijk extra geld Persbericht , 29-9-2000 Vrijdag 29 september 2000 , persbericht nummer 86 Staatssecretaris Margo Vliegenthart van Volksgezondheid , Welzijn en Sport heeft tijdens de Olympische Spelen in Sydney bekendgemaakt dat ze zich hard wil maken voor extra geld voor de sportsector . Ze spoort de sportwereld aan om hiervoor op korte termijn met goede voorstellen te komen . " We moeten eerst in kaart brengen wat nodig is en dat goed onderbouwen . Wat mij betreft zou het heel goed kunnen gaan om een groter bedrag dan 20 miljoen gulden " . Hierbij verwijst de staatssecretaris naar de claim die de sportkoepel NOC*NSF bij het kabinet heeft neergelegd . De Tweede Kamer heeft onlangs in een motie ook aangedrongen om meevallers voor een deel aan de sport te besteden . NOC*NSF moet de komende maanden met een sportplan komen met zeer concrete voorstellen voor de bijdrage van de overheid . Die zullen door het kabinet worden bekeken . Vliegenthart vindt dat er een " gezamenlijke nieuwe impuls voor de sport in Nederland " zou moeten komen . De staatssecretaris is ook bereid de discussie aan te gaan " als het moment daarvoor is aangebroken " over een mogelijke kandidaatstelling van Nederland voor de Olympische Spelen . " Natuurlijk kunnen we dat ; ik twijfel geen moment aan het organisatorische vermogen van Nederland , maar als je hier om je heen kijkt zie je ook wat er allemaal voor nodig is . " Ze wijst erop dat er eerst flink geïnvesteerd moet worden in Nederland als sportland voordat een kandidatuur serieus kan worden genomen . " Je begint een wedstrijd nu eenmaal niet aan de meet " , aldus Vliegenthart . Er moet sprake zijn van een gezamenlijke aanpak tussen sport , overheid en andere partners , zo vindt de staatssecretaris .

WR-P-E-F-0000000587.dcoi
Behandeling hoge bloeddruk verkleint kans op dementie Persbericht , 3-10-2000 Dinsdag 3 oktober 2000 , persbericht nummer 88 Dit persbericht gaat uit onder verantwoordelijkheid van de Inspectie voor de Gezondheidszorg Patiënten die behandeld worden met geneesmiddelen tegen een hoge bloeddruk hebben een lagere kans op dementie . Aldus een onderzoek van de Inspectie voor de Gezondheidszorg in samenwerking met de Erasmus Universiteit te Rotterdam . Bas in 't Veld verrichtte er onderzoek naar . Hij promoveert op woensdag 4 oktober aan de Erasmus Universiteit Rotterdam op het proefschrift Pharmacological prevention of dementia . A pharmacoepidemiological approach in the Rotterdam Study . Er zijn steeds meer aanwijzingen dat hypertensie ( hoge bloeddruk ) bijdraagt aan de ontwikkeling van vasculaire dementie . Daarom onderzocht de arts In 't Veld , tot 1 augustus 2000 Inspecteur voor de Geneesmiddelenbewaking , het verband tussen het gebruik van bloeddrukverlagende geneesmiddelen ( antihypertensiva ) en het risico op het ontstaan van dementie in het Rotterdamse ERGO onderzoek . Dit bevolkingsonderzoek bij ongeveer 8000 personen van 55 jaar en ouder loopt sedert 1990 en sinds die tijd werden veel gegevens verzameld . Na een follow-up van ruim 2 jaar bleken personen , die bij aanvang van de studie bloeddrukverlagende geneesmiddelen gebruikten 24 % minder risico op dementie te hebben dan niet behandelden . Bij nadere analyse bleek dat verminderde risico voornamelijk samen te hangen met een afname van het aantal patiënten met vasculaire dementie . Het risico op de ziekte van Alzheimer was niet verlaagd . De resultaten onderstrepen het belang van bloeddrukverlaging . Bloeddrukverlaging vermindert blijkbaar niet alleen het risico op hartinfarct maar verlaagt ook het risico op vasculaire dementie .

WR-P-E-F-0000000588.dcoi
Drie studies zorgstelsel verschenen Persbericht , 3-10-2000 Dinsdag 3 oktober 2000 , persbericht nummer 89 Minister Borst van Volksgezondheid , Welzijn en Sport kondigt vandaag op het Nationaal Forum Gezondheidszorg 2000 in Rotterdam een aantal studies aan over de toekomst van het zorgstelsel . Ter voorbereiding op de gedachtevorming die later in kabinet en parlement zal plaatsvinden , heeft de minister opdracht gegeven tot het maken van drie ambtelijke achtergrondstudies : een over ontwikkelingen in de zorg , een over sociaal-economische aspecten en een over de effecten van de Europese regelgeving . In deze studies is , op basis van bestaande adviezen , literatuur en andere bronnen , informatie bijeen gebracht die relevant is voor een discussie over het zorg- en verzekeringsstelsel . Ook is gebruik gemaakt van signalen die de afgelopen maanden door verschillende maatschappelijke organisaties zijn afgegeven . De studies beogen de maatschappelijke dialoog over de inrichting van het zorg- en verzekeringsstelsel verder te stimuleren . Het kabinet heeft toegezegd daarover volgend jaar voor de zomer een nota aan het parlement te sturen . De publicatie ' Beweging in de zorg ' is gewijd aan ontwikkelingen binnen de gezondheidszorg , die aanleiding geven tot een bezinning op het stelsel . Wat zijn dominante stromen in het continue transformatieproces in de zorgsector , en hoe kunnen vraagstukken rond sturing en verantwoordelijkheden worden gekoppeld aan die van verzekeringen en financiering ? In ' Gezondheidszorg in sociaal-economisch perspectief ' staan de ontwikkelingen en trends in de samenleving centraal die de komende decennia invloed zullen hebben op de gezondheidszorg . Daarbij komen verschillende invalshoeken aan bod : medisch , epidemiologisch , sociaal-wetenschappelijk , bestuurskundig , bedrijfskundig , juridisch en economisch . Wat is de betekenis van deze trends voor de ontwikkeling van de gezondheidszorg en wat kan vice versa de maatschappelijke betekenis van de gezondheidszorg zijn ? ' Grenze(n)loze zorg ' behandelt internationaal-rechtelijke aspecten van hetzorgstelsel . Welke knelpunten voor de nationale wet- en regelgeving op het terrein van gezondheidszorg en ziektekostenverzekering volgen uit Europese en Internationale weten regelgeving ? Dat is de centrale vraagstelling in deze studie .

WR-P-E-F-0000000589.dcoi
Gouden medaillewinnaars Olympische Spelen onderscheiden Persbericht , 4-10-2000 Woensdag 4 oktober 2000 , persbericht nummer 90 Zeven sporters die bij de Olympische Spelen in Sydney een gouden medaille hebben gehaald , hebben woensdag in Den Haag uit handen van staatssecretaris Margo Vliegenthart ( Volksgezondheid , Welzijn en Sport ) een koninklijke onderscheiding ontvangen . De zwemmers Inge de Bruijn en Pieter van den Hoogenband , de judoka Mark Huizinga , de amazone Anky van Grunsven , de springruiter Jeroen Dubbeldam , de wielrenster Leontien Zijlaard-Van Moorsel en de hockeyer Stephan Veen zijn benoemd tot Ridder in de Orde van de Nederlandse Leeuw . Veen kreeg de onderscheiding als aanvoerder van de Nederlandse herenhockeyploeg . Vliegenthart , die met vice-premier Annemarie Jorritsma het kabinet bij de Spelen vertegenwoordigde , memoreerde bij de uitreiking het historische karakter van de afgelopen Spelen voor Nederland . Nog nooit zijn er zoveel medailles ( 25 ) gehaald en nog nooit zoveel gouden medailles ( 12 ) . De Bruijn en Zijlaard-Van Moorsel haalden elk drie gouden plakken , Van den Hoogenband twee . `` Nederland staat erop de wereldkaart van de sport er zeer stevig bij " , aldus Vliegenthart . Zij bedankte ook een aantal topsporters die bij de Spelen afscheid heeft genomen voor de wijze waarop zij Nederland de afgelopen jaren hebben vertegenwoordigd . De staatssecretaris feliciteerde ook het team de mission van NOC*NSF onder leiding van Jan Loorbach en alle andere betrokkenen van de sportkoepel met het behaalde resultaat . Voortgaan op deze weg naar de Olympische Spelen van 2004 vergt nieuwe investeringen , waaraan het kabinet ook een bijdrage zal leveren . " De uitbouw is in de eerste plaats een zaak van de sport zelf , maar de overheid zal haar verantwoordelijkheid niet uit de weg gaan . De Tweede Kamer heeft het kabinet gevraagd met een investeringsplan voor de sport te komen en ik heb in Sydney afgesproken dat wij daar nu samen met NOC*NSF mee aan de slag gaan . Dit najaar kan daar over worden besloten " , aldus Vliegenthart .

WR-P-E-F-0000000590.dcoi
Evaluatie patiëntenwet : rechtspositie patiënt versterkt Persbericht , 4-10-2000 Woensdag 4 oktober 2000 , persbericht nummer 91 De Wet op de geneeskundige behandelingsovereenkomst ( WGBO ) levert een belangrijke bijdrage aan het versterken en verduidelijken van de rechtspositie van de patiënt . De kennis over patiëntenrechten onder artsen en patiënten is redelijk hoog . Ook de houding van de artsen ten opzichte van de wet en de patiëntenrechten is positiever geworden . Dit zijn de belangrijkste conclusies uit de evaluatie van de WGBO , die minister Borst van Volksgezondheid , Welzijn en Sport mede namens minister Korthals van Justitie vandaag aan de Tweede Kamer heeft aangeboden . Het onderzoek is in opdracht van ZorgOnderzoek Nederland ( ZON ) uitgevoerd door het Werkverband Universitair Onderzoek Gezondheidsrecht ( WUOG ) en het NIVEL , onderzoeksinstituut voor de gezondheidszorg . De WGBO is op 1 april 1995 in werking getreden . Het doel van de wet is het verduidelijken en versterken van de rechtspositie van de patiënt . De wet regelt de relatie tussen de hulpverlener en de patiënt . Zo staat in de wet waarover de patiënt informatie kan krijgen ( bv. ziekte , voorgestelde behandeling of onderzoek , risico's en medicijnen ) . Andere zaken die in de WGBO zijn geregeld betreffen het de toestemmingsvereiste , het recht op inzage in het medisch dossier en het recht op privacy . De evaluatie is toegespitst op een aantal kernaspecten . De nadruk hierbij ligt op de positie van de patiënt en de effecten van de wet op de hulpverlener . Het eerste geëvalueerde thema is het recht op informatie en toestemming . Het tweede thema gaat over het verantwoord omgaan met persoonsgegevens en de verstrekking van medische gegevens voor medisch wetenschappelijk onderzoek . Het laatste kernaspect is het onderzoek naar de kennis , de houding en de ervaringen van patiënten met de WGBO . De evaluatie brengt ook een aantal knelpunten naar voren . Deze betreffen niet zozeer de tekst van de wet , maar vooral de vertaling van de wet naar de dagelijkse praktijk . Op specifieke onderdelen zijn er lacunes in kennis . Voorbeelden hiervan zijn : de afstemming met de WGBO met andere wetten en wanneer gegevens gebruikt mogen worden met of zonder toestemming van de patiënt . Dit vergt volgens de onderzoekers een aantal gerichte maatregelen . Zo moet de kennis onder hulpverleners worden vergroot , door specifieke aandacht in de basis- en specialistenopleiding en in de bij- en nascholing . Ook achten de onderzoekers maatregelen nodig gericht op kennisvergroting van patiënten en consumenten . Tenslotte zouden voor de invulling van de wet praktische richtlijnen moeten worden ontwikkeld , bij voorkeur samen met patiëntenorganisaties . De onderzoekers bevelen daarnaast aan om onderzoek te laten verrichten naar de samenhang tussen de WGBO en andere wetten die raken aan de rechtspositie van de patiënt . Minister Borst en minister Korthals zullen uiterlijk in het voorjaar van 2001 hun standpunt op het evaluatierapport kenbaar maken .

WR-P-E-F-0000000591.dcoi
Voortgang aanpak wachtlijsten verpleging en verzorging Persbericht , 10-10-2000 Dinsdag 10 oktober 2000 , persbericht nummer 92 Staatssecretaris Vliegenthart heeft vandaag namens het kabinet een voortgangsbrief over de aanpak van de wachtlijsten in de verpleging en verzorging naar de Tweede Kamer gestuurd . Deze zomer heeft een eerste integrale inventarisatie van de wachtlijsten plaats gevonden . Op basis hiervan is een analyse van deze gegevens gemaakt . Op grond daarvan zal verdere intensivering van de aanpak op een aantal onderdelen plaatsvinden . Uit de inventarisatie bleek dat op de wachtlijsten zowel mensen staan die hoognodig de zorg waar ze recht op hebben moeten krijgen , als mensen waarvoor reeds in een vorm van overbruggingszorg is voorzien . Deze overbruggingszorg heeft voor cliënten een uiteenlopend karakter : voor sommigen is ze een noodoplossing , voor anderen wordt hiermee bijvoorbeeld intramurale opname voorkomen , komt overbruggingszorg tegemoet aan de keuzevrijheid van de cliënt en is de plaatsing op de wachtlijst een voorzorgsmaatregel . Een goed inzicht in de samenstelling van de wachtlijsten maakt een gerichte aanpak mogelijk . Nadere analyse van de gegevens laat zien dat een goede aanpak van de wachtlijsten in de verpleging en verzorging kan leiden tot een multipliereffect . Twee extra plaatsen in een verpleeghuis kunnen uiteindelijk aan circa zes mensen de juiste zorg bieden . Dit komt omdat door die extra plaatsen steeds meer mensen kunnen doorschuiven naar ' de goede plek ' : mensen die verpleeghuiszorg nodig hebben , kunnen naar het verpleeghuis ; daardoor worden opengevallen plaatsen bij verzorgingshuizen en thuiszorg door de juiste cliënten bezet . Meer dan de helft van de cliënten op een wachtlijst ontvangt al enige vorm van overbruggingszorg . Het gaat hierbij om 52.000 mensen . Om de verstopping in de keten aan te pakken en doorstroming te versnellen moet er grote nadruk liggen op de uitbreiding van capaciteit bij de verpleeghuiszorg . Vanuit de regio's zijn hiervoor veel plannen ingediend . De landelijke Task Force wachtlijsten van VWS en Zorgverzekeraars Nederland zal deze zoveel mogelijk binnen een maand beoordelen . Een belangrijke categorie wachtenden is geïndiceerd voor verzorging . Voor deze groep moet uitbreiding van het aantal woon-zorg arrangementen een forse bijdrage leveren aan het aanpakken van de wachtlijsten . Sinds 1 oktober is de woonzorgstimuleringsregeling van kracht . Daarnaast is het een goede zaak dat de koepelorganisaties Arcares en Aedes hierover reeds intentieafspraken hebben gemaakt . De staatssecretaris streeft ernaar met alle betrokken partijen ( dus ook met gemeenten ) bestuurlijke afspraken te maken om te komen tot versnelde uitbreiding op dit punt . Er blijken tussen de regio's grote verschillen te bestaan in de lengte van de wachtlijsten , het aantal wachtenden per aantal 75-plussers en de mate van rantsoeneren van zorg . In hoeverre de indicatiestelling - al dan niet bewust - wordt beïnvloed , is onbekend . Per regio is een wisselende mix van factoren hierop van invloed ( samenstelling bevolking , beschikbare capaciteit , gemiddeld budget en doelmatigheid , in verleden gevoerd beleid ) . Vanwege die verschillen in situatie is een regionale aanpak nodig . Het gaat daarbij om een gerichte uitbreiding van zorgcapaciteit , een verbetering van de organisatie van de uitvoering , en een betere informatievoorziening . Voor de uitbreiding van zorgcapaciteit is veel extra geld beschikbaar ( f 464 miljoen ) . Zorgverzekeraars mogen aanvullende productieafspraken maken als daarmee daadwerkelijk zorg gerealiseerd kan worden . Voor verbetering van de uitvoering van de wachtlijstaanpak en voor verbetering van de indicatiestelling is ook extra geld beschikbaar ( resp. f 43,7 en f 20 miljoen gulden ) . Hierover worden binnenkort afspraken gemaakt met de VNG en de indicatieorganen . Ook voor het opzetten van een eenduidig informatie- en registratiesysteem is extra geld beschikbaar ( f 31 miljoen ) .

WR-P-E-F-0000000592.dcoi
Vliegenthart reikt eerste ` groene lijst ' AWBZ-producten uit Persbericht , 10-10-2000 Dinsdag 10 oktober 2000 , persbericht nummer 93 Bewoners van AWBZ-instellingen kunnen voortaan via een eenvoudige en uniforme lijst nagaan op welke diensten zij in een instelling recht hebben . Het College voor Zorgverzekeringen ( CVZ ) heeft hiervoor op verzoek van staatssecretaris Margo Vliegenthart van VWS een ' groene lijst ' opgesteld . Alle nieuwe bewoners krijgen zo'n lijst in de vorm van een brochure . De lijst komt ook voor de huidige bewoners in alle instellingen beschikbaar . Staatssecretaris Vliegenthart heeft dinsdag het eerste exemplaar van de zogeheten ' groene lijst ' uitgereikt aan een bewoner van Zorginstellingen Rijswijk . De lijst is bestemd voor bewoners van AWBZ-instellingen ( verpleeghuizen , instellingen voor gehandicapten , psychiatrische instellingen ) . Het overzicht geeft aan welke producten en diensten wel of niet onder de AWBZ-vergoeding vallen en waar bewoners eventueel zelf voor moeten bijbetalen . Het gaat hierbij onder meer om diensten als voeding , persoonlijke verzorging en hulpmiddelen . Er bestond jarenlang onduidelijkheid over wat wel en niet onder verstrekkingen van de AWBZ viel . Dat gaf veel klachten binnen de instellingen . Vliegenthart heeft dit voorjaar aangekondigd dat deze lijst er zou komen . Instellingen kunnen naast de erkende AWBZ-producten en diensten met een aanvullend aanbod komen . Staatssecretaris Vliegenthart benadrukt dat er een belangrijke rol is voor de cliëntenraden in het bepalen van deze extra diensten . Het instellingsmanagement moet volgens de staatssecretaris overleg voeren met de cliëntenraden over de inhoud en de prijsstelling hiervan . `` De cliëntenraden kunnen zich in de toekomst nog veel meer als onderhandelingspartner in de instelling profileren , met ondersteuning van hun landelijke organisaties `` , aldus Vliegenthart . `` Deze brochure is een prima instrument hiervoor " . N.B. De komende dagen ontvangen de instellingen een aantal exemplaren van deze CVZ-brochure .

WR-P-E-F-0000000593.dcoi
Minister Borst installeert stuurgroep DBC 2003 Persbericht , 12-10-2000 Donderdag 12 oktober 2000 , persbericht nummer 94 Nieuw financieringssysteem ziekenhuiszorg per 1 januari 2003 Vandaag installeert minister dr. E. Borst-Eilers van het ministerie van Volksgezondheid , Welzijn en Sport ( VWS ) de Stuurgroep DBC 2003 onder voorzitterschap van professor dr. L. Koopmans . De komende jaren gaat de financieringsstructuur van ziekenhuizen en medisch specialisten op de schop . De Stuurgroep Diagnose Behandelings Combinatie ( DBC ) zal zorgen dat de nieuwe manier van financieren wordt ingevoerd . DBC is een ander woord voor producttypering voor medisch specialistische- en ziekenhuiszorg . Met een DBC wordt het zorgproces dat de patiënt , op grond van een bepaalde diagnose , binnen een ziekenhuis doorloopt , stapsgewijs weergegeven . Zowel de verrichtingen van de specialist als de daarmee samenhangende behandelingen in het ziekenhuis worden systematisch geregistreerd . De omvang van de zorgvraag wordt door deze nieuwe systematiek duidelijk . Aan elke DCB wordt een kostenmodel gekoppeld , zodat helder wordt hoeveel elke stap in het zorgproces kost . Daardoor leidt DBC-registratie tot inzicht in de gehele medische praktijkvoering en daarmee tot een rechtvaardiger honorering van medisch specialisten en een adequate financiering van de ziekenhuizen . Per 1 januari 2003 zullen op basis van de groepering van onderzoeks- en behandelingsactiviteiten DBC's worden ingevoerd . In de periode tot 2003 zullen twintig koplopers-ziekenhuizen de spits afbijten met deze nieuwe systematiek . Dit aantal ziekenhuizen zal steeds worden uitgebreid . Op deze wijze worden vraag én aanbod in de zorg inzichtelijk en kan passende zorg worden geboden . Helderheid DBC-registratie maakt de samenhang duidelijk van de diverse activiteiten van specialisten en ziekenhuizen . Behandelingen kunnen beter op elkaar worden afgestemd , waardoor de doorlooptijd van de totale behandeling kan worden teruggebracht . Dit zal op den duur tot kortere wachttijden leiden . Planning Op 1 januari 2001 gaan de twintig ziekenhuizen alle specialisten volgens DBC's registreren . Na een half jaar worden de DBC's door de diverse wetenschappelijke verenigingen geëvalueerd en zo nodig bijgesteld . Deze ' koploperziekenhuizen ' ontvangen subsidie van het ministerie van VWS om de kosten , die de DBC-registratie met zich meebrengt , te dekken . Het gaat hier vooral om aanpassing aan de DBC's van het Ziekenhuis Informatie Systeem . Per 1 januari 2002 moeten alle ziekenhuizen in Nederland met DBC's werken , waarna op 1 januari 2003 ook de financiering op basis van DBC's wordt geregeld . Politiek-maatschappelijk belang Als voorloper op de stuurgroep is in 1995 een projectgroep producttypering Medisch specialistische en Ziekenhuiszorg opgericht , wat in 1998 leidde tot een akkoord over gefaseerde invoering van producttypering in de budgetsystematiek van ziekenhuizen . Op 16 maart jl. gaf minister Borst in een brief aan het College Tarieven Gezondheidszorg ( CTG ) expliciet aan , dat DBC-registratie de basis vormt voor een nieuw bekostigingssysteem van ziekenhuizen en specialisten per 1 januari 2003 . Dit besluit heeft geleid tot de installatie van de Stuurgroep DBC 2003 , waarmee de officiële ' doorstart ' van het project een feit is . Gezien het politiek-maatschappelijke belang van het project heeft het ministerie van VWS haar oorspronkelijke , waarnemende rol , vervangen door een voortrekkersrol . Samenstelling Stuurgroep De Stuurgroep wordt begeleid door een nog aan te wijzen extern bureau . De andere partijen die in de Stuurgroep zijn vertegenwoordigd zijn de Zorgverzekeraars Nederland , de Orde van Medisch Specialisten , de Vereniging van Nederlandse Ziekenhuizen ( NVZ ) , de Vereniging van Academische Ziekenhuizen en het ministerie van VWS . Het CTG treedt op als adviseur .

WR-P-E-F-0000000594.dcoi
Taskforce Geestelijke Gezondheidszorg ingesteld Persbericht , 18-10-2000 Woensdag 18 oktober 2000 , persbericht nummer 95 Minister Borst van Volksgezondheid , Welzijn en Sport heeft vandaag in het Volksbuurtmuseum in Den Haag de Taskforce Vermaatschappelijking Geestelijke Gezondheidszorg geïnstalleerd . Vermaatschappelijking van de geestelijke gezondheidszorg houdt in dat mensen met psychische problemen deelnemen aan het maatschappelijke leven . Hiervoor is passende ondersteuning nodig op het zorginhoudelijke vlak , maar ook op het terrein van bijvoorbeeld huisvesting en werkgelegenheid . De Taskforce heeft als opdracht de extramuralisering van de geestelijke gezondheidszorg ( ggz ) en de samenwerking met instellingen buiten de geestelijke gezondheidszorg te begeleiden . Bij extramuraliseren wordt het aantal plaatsen in psychiatrische instellingen afgebouwd of omgebouwd tot plaatsen buiten die instelling , zoals begeleid wonen . Dit proces van extramuraliseren is al vele jaren aan de gang . De taskforce zal zich vooral richten op de cliënt in de ggz . Wat is er vanuit de behoeften van de cliënt nodig om zelfstandig wonen en deelnemen aan de maatschappij succesvol te laten zijn . Minister Borst heeft tijdens de installatie de taskforce opgeroepen om op onorthodoxe wijze te werk te gaan . Volgens de minister is er bij de samenstelling van de taskforce gekozen voor een kleine , creatieve , ongebonden en slagvaardige groep . Voorzitter van de taskforce is de heer T. Thissen , wethouder in Roermond . De leden zijn op persoonlijke titel aangesteld . Uiterlijk 1 januari 2002 zal het eindrapport verschijnen . De volledige commissie : Dhr . T. Thissen , wethouder te Roermond (voorzitter)Dhr . B. Hagen , werkzaam bij het Centraal Bureau Arbeidsvoorziening te ZoetermeerMw . M. de Jonge , cliëntenvertegenwoordiger te GroningenDhr . W. van der Linde , directeur woningstichting Progrez te DordrechtMw . J.W. Jansen-Krajenbrink , directeur RIBW Arnhem en Veluwe Vallei te ArnhemDhr . P. Linssen , werkzaam bij de Welterhof te HeerlenMw . E. Noorlander , werkzaam bij Delta Psychiatrisch Ziekenhuis te RotterdamDhr . R. Poerbodipoero , werkzaam bij Parnassia te Den HaagMw . G. Pols , divisiemanager ' opvang en wonen ' Centrum voor dienstverlening te RotterdamDhr . A. Reijndorp , zelfstandig onderzoekerDhr . J. van Veen , werkzaam bij regiopolitie Amsterdam-AmstellandDhr . Verbraak , voorzitter Raad van Bestuur Stichting GGZ-Eindhoven

WR-P-E-F-0000000595.dcoi
Netwerkbureau Uitbreiding Kinderopvang van start Persbericht , 18-10-2000 Woensdag 18 oktober 2000 , persbericht nummer 96 Op initiatief van staatssecretaris Margo Vliegenthart van VWS is woensdag het Netwerkbureau Uitbreiding Kinderopvang ( NetKo ) van start gegaan . Het bureau heeft als taak samenwerking tussen de diverse partijen in de kinderopvang te bevorderen , knelpunten te signaleren en actie ondernemen om die weg te nemen , goede praktijkvoorbeelden te verspreiden en de lopende uitbreidingsoperatie in de kinderopvang goed te volgen . Het Netwerkbureau Uitbreiding Kinderopvang richt zich met name op de organisaties die direct betrokken zijn bij de uitvoering van de uitbreidingsregeling kinderopvang . Deze organisaties zijn , naast VWS , de Vereniging Nederlandse Gemeenten ( VNG ) , de werkgeversorganisatie VOG , de Branchevereniging Ondernemers in de Kinderopvang , de belangenvereniging van ouders Boink , AbvaKabo FNV , het sectorfonds AWO-fonds zorg en welzijn , de provinciale steunfuncties IPK , de stichting Waarborgfonds Kinderopvang en het Nederlands Instituut voor Zorg en Welzijn NIZW . Vliegenthart wees er woensdag bij de start van het netwerkbureau op dat de sector kinderopvang zich als één geheel maatschappelijk moet profileren . ' Het is belangrijk dat we duidelijk maken dat goede en voldoende kinderopvang geen zaak is van de ene of andere partij , maar een belang van de samenleving als geheel . Maar dan moet de sector ook uitstralen dat ze gezamenlijk voor een klus staat , een klus die ons allen aangaat ' . Het kabinet wil de kinderopvang in deze kabinetsperiode uitbreiden met 71.000 plaatsen en heeft daarvoor in het Regeeraccoord een bedrag dat oploopt tot 400 miljoen gulden per jaar beschikbaar gesteld . Vrijwel alle gemeenten in Nederland hebben plannen voor uitbreiding ingediend . Bij de uitwerking blijkt bijvoorbeeld dat de kennis over de mogelijkheden van de uitbreiding versnipperd is ; datzelfde geldt voor kennis over het oplossen van knelpunten bij het vinden van lokaties voor nieuwe kinderdagverblijven en het werven van personeel . Het Netwerkbureau Uitbreiding Kinderopvang moet een stimulerende rol spelen in het overdragen of aandragen van oplossingen hiervoor .

WR-P-E-F-0000000596.dcoi
Keuringsdienst van Waren in jaarverslag 1999 Persbericht , 25-10-2000 Woensdag 25 oktober 2000 , nummer 97 Moderne ' ketenbenadering ' is basis voor veilig voedsel In het jaar 1999 hebben zich ingrijpende ontwikkelingen voorgedaan op het brede werkterrein van de Keuringsdienst van Waren . Met name de dioxineaffaire , die speelde in april , mei en juni , heeft hier invloed op gehad . Naar aanleiding daarvan zijn accenten gelegd en verlegd waarbij de zogenaamde ' ketenbenadering ' op basis van HACCP als uitgangspunt geldt . De ' ketenbenadering ' omvat het toezicht door de Keuringsdienst van Waren in de gehele productieketen van voedingsmiddelen . Met name zal het toezicht steeds meer in - en zelfs vóór - het begin van de productieketen plaatsvinden . De aandacht voor de eindproducten blijft groot . De Keuringsdienst van Waren beweegt zich op een breed en gevarieerd terrein ter bescherming van de gezondheid van de consument : van destructiemateriaal tot slagroomtaart , van kinderbed tot mascara en van rookverbod tot zuivelproducten . Voedselveiligheid , maar ook de productveiligheid van consumentenartikelen , is een belangrijk onderwerp in het jaarverslag over 1999 . Op beide terreinen wordt een overzicht gegeven van de incidenten zoals die in het verslagjaar plaatsvonden . Tegelijkertijd is er veel aandacht voor de ontwikkeling van normen en regelgeving om incidenten te voorkomen en de gezondheid van de consument te beschermen . De eigen onderzoeksgegevens dienen hiervoor mede als basis . In september 1998 is de Keuringsdienst van Waren gestart met een meldkamer waar de klachten centraal worden geregistreerd en afgehandeld . Over 1999 hebben meer dan 30.000 personen en instanties , variërend van individuele consumenten tot de Europese Commissie , contact gezocht met de Keuringsdienst van Waren voor klachten en meldingen over de veiligheid van voedsel en consumentenartikelen . Voor wat betreft de handhaving van het rookverbod , o.a. in overheidsgebouwen , instellingen voor gezondheidszorg en het onderwijs , zijn er verschillende projecten uitgevoerd . Met name de controlebezoeken aan 110 gemeentehuizen leverde weinig bemoedigende bevindingen op . In onderwijsinstellingen , uitgezonderd de universiteiten , is de situatie beter . Verder is er in het jaarverslag 1999 aandacht voor de bescherming van proefdieren , het toezicht op de kwaliteit van laboratoria ( GLP ) , de eigen organisatie in termen van personeel & organisatie en de financiële verantwoording . Het jaarverslag van de Keuringsdienst is telefonisch te bestellen via het telefoonnummer : 0800 - 0488 .

WR-P-E-F-0000000597.dcoi
Installatie bestuur Stichting Rechtsherstel Sinti en Roma Persbericht , 25-10-2000 Woensdag 25 oktober 2000 , persbericht nummer 98 Minister Borst van Volksgezondheid , Welzijn en Sport installeert vandaag het bestuur van de Stichting Rechtsherstel Sinti en Roma . De heer M.J.Chr . Worrell , burgemeester van Woudrichem , bekleedt het voorzitterschap van de Stichting . Daarnaast hebben twee vertegenwoordigers van de Sinti , één vertegenwoordiger van de Roma en een juridisch deskundige zitting in het bestuur . De Stichting Rechtsherstel Sinti en Roma draagt zorg voor het beheer en de rechtmatige verdeling van de gelden die de Nederlandse regering heeft toegekend voor het rechtsherstel van de Sinti- en Romagemeenschap . Met de toekenning van de gelden erkent de Nederlandse regering tekortkomingen in het rechtsherstel van de Sinti- en Romagemeenschap na de Tweede Wereldoorlog . Het totale uitkeringsbedrag bedraagt 30 miljoen gulden waarvan 87,5 % beschikbaar komt voor individuele uitkeringen en 12,5 % voor projecten die ten goede komen aan de Sinti en Romagemeenschap . Het bestuur van de Stichting stelt de hoogte van de uitkering vast door het uitdelingsvermogen te delen door het aantal uitkeringen . De exacte hoogte van de uitkering kan pas vastgesteld worden als de inschrijvingstermijn is gesloten . Deze termijn loopt af op 1 januari 2002 . Vooruitlopend op de toekenning zullen voorschotten worden verstrekt . In het uitkeringsreglement ' Rechtsherstel Sinti en Roma ' zijn de eisen vastgelegd waaraan een uitkeringsgerechtigde dient te voldoen . Rechthebbenden behoren tot de Sinti- en Romagemeenschap , verbleven op enig moment tijdens de Tweede Wereldoorlog in Nederland , zijn vóór 8 mei 1945 geboren en waren op of na 8 mei 1945 nog in leven . Daarnaast komen kinderen , echtgenoten en levenspartners van de rechthebbenden die inmiddels zijn overleden als plaatsvervanger in aanmerking . Alle aanvragen voor een uitkering worden beoordeeld door een onafhankelijke Raadkamer onder voorzitterschap van mevrouw E. ter Veld , thans lid van de Eerste Kamer . Het bestuur van de Stichting beslist op basis van het advies van de Raadkamer . Tijdens de Duitse bezetting van Nederland in de Tweede Wereldoorlog zijn door de bezetter maatregelen genomen tegen de Sinti en Roma . Deze maatregelen waren niet alleen bedoeld om de Sinti en Roma persoonlijk te vervolgen , maar ook om hun bezittingen te ontnemen . Alleen al tijdens de razzia op de Sinti en Roma op 16 mei 1944 werden honderden mensen gedeporteerd . Hun bezittingen werden op last van de Duitse bezetter in beslag genomen . De Sinti en Roma hebben na de oorlog vrijwel geen bezittingen teruggekregen .

WR-P-E-F-0000000598.dcoi
Vliegenthart juicht samenwerking sportbonden toe Persbericht , 26-10-2000 Donderdag 26 oktober 2000 , persbericht nummer 99 Staatssecretaris Margo Vliegenthart van VWS juicht de samenwerking tussen de valide sport en de gehandicaptensport toe . Het convenant dat de sportkoepel NOC*NSF en de organisatie van gehandicaptensport NEBAS / NSG in Sydney hebben ondertekend markeert volgens de staatssecretaris ' een historisch moment ' . Volgens Vliegenthart is het ' een zeer belangrijke stap in het integratieproces ' van mensen met een handicap en de samenleving . Volgens Vliegenthart moeten niet alleen de koepels samenwerken , maar moeten de landelijke sportbonden ook werk maken van integratie van gehandicapten . NEBAS en NSG hebben nu met 5 van de 47 reguliere sportbonden een overeenkomst , maar dat kunnen er meer worden , vindt Vliegenthart . Overigens moet de samenwerking zich niet beperken tot topsport , maar ook betrekking op de meer recreatieve sportbeoefening , de breedtesport . De staatssecretaris zei dit donderdag in Sydney bij de ontvangst van het ministerie van VWS ter gelegenheid van de Paralympics . NOC*NSF en NEBAS / NSG tekenden dezelfde dag in Sydney een convenant van samenwerking . Nederland is volgens Vliegenthart daarmee het eerste land dat gehoor geeft aan de oproep van het IOC en het Internationaal Paralympisch Comité ( IPC ) tot samenwerking . IOC en IPC tekenden onlangs ook een overeenkomst tot samenwerking bij voorbereiding en organisatie van de respectievelijke Spelen . Vliegenthart complimenteerde de aanwezige voorzitter van het IPC , Bob Steadward , tijdens de ontvangst met dit resultaat . De staatssecretaris betuigde openlijk haar steun voor de kandidatuur van de Nederlander John Teunissen bij de verkiezing tot lid van het IPC . Vliegenthart , die een groot deel van de Paralympics zelf bijwoont , zei in haar speech dat het een goede zaak is dat er een intensieve discussie plaatsvindt over het topsportkarakter ervan . " Een sector die zichzelf serieus neemt , stelt zichzelf telkens openlijk vragen . Mijn mening is dat we hier absoluut kunnen spreken van een topsportevenement . " Vliegenthart vindt het onzin om de Paralympics niet als topsport te bestempelen , louter omdat je op onderdelen twijfels zou kunnen hebben . " Dat er verschillen zijn tussen afzonderlijke onderdelen wat betreft kwaliteit en attractiviteit , vind ik heel normaal . Dat zien we bij de Olympische Spelen evengoed . Ook daar vindt discussie plaats over welke sporten er al dan niet horen plaats te vinden . We moeten de zaak dus niet gaan omdraaien " , aldus Vliegenthart .

WR-P-E-F-0000000599.dcoi
Ministerraad stemt in met nota alcoholmatiging Persbericht , 27-10-2000 Dit persbericht , nummer 29 , is vrijdag 27 oktober 2000 na afloop van de Ministerraad uitgegeven door de Rijksvoorlichtingsdienst De ministerraad heeft op voorstel van minister Borst van Volksgezondheid , Welzijn en Sport ingestemd met een nota over het alcoholmatigingsbeleid . De nota is een brede , integrale visie op het alcoholbeleid . In deze nota maakt het kabinet een analyse van de alcoholproblematiek , inventariseert de knelpunten en presenteert de voornemens voor de periode 2001 tot en met 2003 . In november zal de nota worden besproken met betrokken maatschappelijke organisaties en de alcoholbranche . Vervolgens wordt de nota opnieuw in het kabinet besproken . De definitieve versie van de nota zal voor het Kerstreces aan de Tweede Kamer worden aangeboden . Sinds het midden van de jaren tachtig voert de regering een beleid waarin alcoholmatiging en het beperken van het risico van alcoholgerelateerde problemen centraal staan . De nadruk ligt op een samenhangende aanpak met een mix van beleidsinstrumenten : voorlichting en preventie , wetgeving , zelfregulering , accijnzen , zorg en hulpverlening en handhaving . In de nota wordt een aantal maatregelen voorgesteld . Zo zal alcoholpreventie in het onderwijs worden geïntensiveerd . Er komt meer nadruk op de handhaving van de wetgeving . Ook zal de sanctionering scherper worden . Het systeem van bestuurlijke boetes , dus zonder tussenkomst van de rechter , zal op korte termijn voor een aantal overtredingen ingevoerd worden . Dit geldt ook voor de mogelijkheid om horecabedrijven en slijterijen tijdelijk te sluiten . Er komen experimenten met avondopenstelling in de verslavingszorg en er komt een proefproject om kinderen van ouders met drankproblemen te helpen . Tenslotte wordt het toegestane alcoholpromillage voor beginnende automobilisten verlaagd tot 0,2 promill .

WR-P-E-F-0000000600.dcoi
Huldiging medaillewinnaars Paralympics Persbericht , 27-10-2000 Vrijdag 27 oktober 2000 , persbericht nummer 100 De medaillewinnaars van de Paralympics , die momenteel in Sydney plaatsvinden , worden donderdag 2 november door Hare Majesteit de Koningin en minister-president Wim Kok in de Ridderzaal gehuldigd . Daarna vindt in Madurodam een ontvangst plaats van de gemeente Den Haag . Het huldigingsprogramma is een gezamenlijk initiatief van het ministerie van Volksgezondheid , Welzijn en Sport ( VWS ) , de sportkoepel NEBAS / NSG en de gemeente Den Haag . De Paralympische medaillewinnaars worden donderdag om 14.00 uur in zalencentrum Madurodam in Den Haag ontvangen . Zij gaan daarvandaan met bussen naar Het Binnenhof . Vanaf 16.00 uur vindt de huldigingsbijeenkomst plaats in de Ridderzaal . Hier worden de sporters toegesproken door minister-president Wim Kok , staatssecretaris Margo Vliegenthart van VWS , voorzitter Guus Zoutendijk van de NEBAS en voorzitter Hans Blankert van NOC*NSF . Hierop volgt een informeel samenzijn met Hare Majesteit de Koningin . De huldiging wordt afgesloten met een buffet dat vanaf 18.30 uur wordt aangeboden door de gemeente Den Haag . Hier zal de Haagse wethouder van sport Wilbert Stolte de sporters ontvangen .

WR-P-E-F-0000000601.dcoi
Minister Borst spreekt artsen toe tijdens jaarcongres KNMG Persbericht , 27-10-2000 Vrijdag 27 oktober 2000 , persbericht nummer 102 Minister Borst heeft vandaag , tijdens het jaarcongres van de KNMG , artsen opgeroepen de beschikbare miljoenen voor het wegwerken van de wachtlijsten goed te besteden . Behalve dat zij de artsen aansprak op hun verantwoordelijkheid benadrukte zij dat klachten vanuit de gezondheidzorg niet meer kunnen worden afgeschoven op een gebrek aan geld . Het geld is er , nu moet worden gekeken hoe dat op een zo effectief mogelijke manier kan worden besteed , waardoor de wachttijden daadwerkelijk worden teruggedrongen .

WR-P-E-F-0000000602.dcoi
Minister Borst : gezondheidsportaal op Internet Persbericht , 27-10-2000 Vrijdag 27 oktober 2000 , persbericht nummer 102 Minister Borst richt een onafhankelijke organisatie op voor het ontwikkelen van een ' portal site ' met betrouwbare en toegankelijke informatie over gezondheid en zorg op Internet . De nieuwe organisatie krijgt ook de opdracht een kwaliteitssysteem te implementeren om informatieproducten over gezondheid en zorg op Internet te kunnen certificeren . Dit schrijft de minister aan de Tweede Kamer in haar reactie op het advies ' Patiënt en Internet ' van de Raad voor de Volksgezondheid en Zorg ( RVZ ) . De informatie die op Internet wordt aangeboden is qua hoeveelheid enorm , komt uit verschillende bronnen en is zeer veranderlijk . Voor patiënten is dit een onoverzichtelijke situatie , terwijl de informatie- en communicatiemogelijkheden van Internet juist de positie van patiënten verder kunnen versterken . Daarom wil de minister dat er een herkenbaar startpunt op Internet komt met betrouwbare en toegankelijke informatie over gezondheid en zorg . De ' portal site ' biedt Nederlandstalige informatie over deze onderwerpen , aangevuld met een goede zoekmachine . Om de kwaliteit te waarborgen worden eisen gesteld aan het informatie-aanbod . Die eisen hebben betrekking op onder andere de juistheid , consistentie , volledigheid , vindbaarheid , begrijpelijkheid en toepasbaarheid van de verstrekte informatie . Voor de bezoekers is het inzichtelijk aan welke eisen het informatie-aanbod binnen de portal voldoet . Daarnaast wordt via de portal site voorlichting gegegeven over het verantwoord omgaan met gezondheidsinformatie op Internet . De minister wil binnen de portal site zoveel mogelijk gebruik maken van reeds beschikbare informatie van partijen in het veld . Het is de bedoeling dat de site in 2001 van start gaat .

WR-P-E-F-0000000603.dcoi
Oud-minister Stuyt overleden Persbericht , 1-11-2000 Woensdag 1 november 2000 , persbericht nummer 103 Op maandagavond 30 oktober is dr. L.B.J.Stuyt ( 86 ) overleden . De heer Stuyt was van 1971 tot 1973 minister van Volksgezondheid en Milieuhygiëne . Hij is tevens onder meer voorzitter van de Gezondheidsraad geweest , lid van de Raad van State in buitengewone dienst en voorzitter van de centrale organisatie TNO . De heer Stuyt werd arts in 1942 , internist in 1947 en was lange tijd werkzaam bij het toenmalige Westeinde Ziekenhuis in Den Haag . De heer Stuyt was onder meer Commandeur in de Orde van Oranje-Nassau , Ridder in de Orde van de Nederlandse Leeuw en Commandeur in het Legioen van Eer . In 1947 promoveerde hij tot doctor in de geneeskunde .

WR-P-E-F-0000000604.dcoi
Ministerie start financiering actieprogramma verpleegkundigen en verzorgenden Persbericht , 2-11-2000 Donderdag 2 november 2000 , persbericht nummer 106 Dit is een gezamenlijk persbericht van het ministerie van Volksgezondheid , Welzijn en Sport en de Algemene Vergadering Verpleegkundigen en Verzorgenden Op 1 november 2000 heeft opnieuw bestuurlijk overleg plaatsgevonden tussen de bewindslieden van VWS , Borst en Vliegenthart , en de Algemene Vergadering Verpleegkundigen en Verzorgenden ( AVVV ) . Tijdens dit overleg is door Borst en Vliegenthart toegezegd dat VWS een actieprogramma zal financieren voor verpleegkundigen en verzorgenden . Dit programma , dat is ontwikkeld door de AVVV in samenwerking met het Landelijk Centrum Verpleging & Verzorging , moet ertoe leiden dat verpleegkundigen en verzorgenden hun beroep beter kunnen uitoefenen . Het ministerie stelt voor het actieprogramma van de AVVV een startsubsidie beschikbaar van tien miljoen gulden in 2001 . Voor de volledige realisatie van het programma is in de komende jaren een veelvoud van dit bedrag nodig . De uitvoering van het actieprogramma zal gefaseerd plaatsvinden . In eerste instantie wordt de nadruk gelegd op de verbetering van de bestaande communicatiekanalen en de positieversterking van verpleegkundigen en verzorgenden op lokaal en landelijk niveau . De AVVV , landelijke koepel van beroepsorganisaties van verpleegkundigen en verzorgenden , is redelijk positief over de uitkomsten van het bestuurlijk overleg . Voorzitter Peter Koopman : ' Vanuit VWS is er draagvlak voor de inhoud van het actieprogramma . Onduidelijk blijft op dit moment hoe de rest van de financiering van het actieprogramma plaats zal vinden ' . De AVVV meent daarom dat er naast VWS ook andere bronnen gezocht zullen moeten worden voor de financiering van onderdelen van het programma . De AVVV gaat hiervoor structureel overleg openen met de koepels van zorgaanbieders . Tijdens het bestuurlijk overleg benadrukte Minister Borst opnieuw de waarde die zij hecht aan de verpleegkundige en verzorgende beroepsgroepen . Zo gaf zij te kennen dat de studierichting Verplegingswetenschap in Utrecht , die dreigde te worden wegbezuinigd , behouden zal blijven . Daarnaast bevestigde de minister dat zij wil investeren in een verpleegkundig onderzoeksprogramma bij onder meer ZorgOnderzoek Nederland . Het bestuurlijk overleg werd afgerond met het besluit van de AVVV en VWS om voortaan ieder half jaar bestuurlijk overleg met elkaar te voeren .

WR-P-E-F-0000000605.dcoi
Premie standaardverzekeringen en omslagbijdragen vastgesteld Persbericht , 2-11-2000 Donderdag 2 november 2000 , persbericht nummer 104 Het kabinet stelt elk jaar de bedragen vast die maximaal in rekening mogen worden gebracht voor de standaardverzekeringen op grond van de Wet op de toegang tot ziektekostenverzekeringen 1998 ( Wtz 1998 ) per 1 januari 2001 . Deze premiebedragen zijn vandaag aan het parlement bekend gemaakt . De Eerste en Tweede Kamer hebben dertig dagen de tijd om zich hierover te buigen . De hieronder vermelde premiebedragen passen in het koopkrachtbeeld dat met Prinsjesdag is gepresenteerd . Voor de standaardpakketpolis voor studenten wordt uitgegaan van het normbedrag voor ziektekosten , dat de Wet op de studiefinanciering 2000 aangeeft . Dat is in 2001 f 875,88 op jaarbasis . Deze premie is inclusief de wettelijke omslagbijdragen voor Wtz en MOOZ ( Medefinanciering oververtegenwoordiging oudere ziekenfondsverzekerden ) . Indien deze wettelijke bijdragen worden afgetrokken , resteert een netto maximumpremie van f 15,69 per maand voor studerenden van 20 jaar en ouder en van f 44,34 per maand voor studerenden jonger dan 20 jaar . De totale verhoging van de maximumpremies bedraagt 10 % . Hierin is rekening gehouden met een verwachte kostenstijging van 5,2 % en een correctie voor het verschil tussen de geraamde en gerealiseerde kostenstijging van de twee voorgaande jaren ( 1999 : + 1,7 % en 2000 : + 3,1 % ) . De Stichting uitvoering omslagregelingen ( Suo ) heeft de Wtz- en MOOZ-omslagbijdrage voor het jaar 2001 vastgesteld . De omslagbijdragen moeten worden goedgekeurd door de Minister van VWS respectievelijk de Minister van Financiën . De Wtz-omslagbijdrage berust op de Wtz 1998 . Deze wet waarborgt de toegang tot een ziektekostenverzekering voor personen die zonder de bescherming van deze wet niet of alleen tegen een zeer hoge premie door een ziektekostenverzekeraar op een zogenaamde maatschappijpolis zouden worden geaccepteerd . Op grond van de Wtz 1998 kunnen bepaalde categorieën van personen worden toegelaten op een zogenaamde standaardpakketpolis . Hiervoor geldt een door de overheid vastge-steld verstrekkingenpakket en een eveneens door de overheid vastge-stelde maximum-premie . Omdat vooral mensen met relatief hoge ziektekosten op een standaard-pakketpolis zijn verzekerd , is de door de overheid vastgestelde maximumpremie niet toereikend om de door die verzekerden veroorzaakte schade te bekostigen . Alle particulier verzekerden ( behalve 65-plussers ) zijn op grond van de Wtz 1998 verplicht een bijdrage ( de Wtz-omslagbijdrage ) te leveren aan de compensatie van de tekorten die de verzekeraars lijden op de standaard(pakket)polissen . De MOOZ-omslagbijdrage is een verplichte solidariteitsbijdrage van particulier verzekerden aan de ziekenfondsverzekering vanwege de meerkosten in de ziekenfondsverzekering als gevolg van het in verhouding grote aantal ouderen dat ziekenfondsverzekerd is . voor verzekerden van 0 tot 20 jaar ( was in 2000 f 198 , -- ) : f 232,80 per verzekerde per jaar ( 50 % ) voor verzekerden van 20 t / m 64 jaar ( was in 2000 f 396 , -- ) : f 465,60 per verzekerde per jaar ( 100 % ) voor verzekerden van 65 jaar en ouder : f 0 , -- voor verzekerden van 0 tot 20 jaar ( was in 2000 idem ) : \u0192 111,00 per jaar per verzekerde ; ( 50 % ) voor verzekerden van 20 t / m 64 jaar ( was in 2000 idem ) : \u0192 222,00 per jaar per verzekerde ; ( 100 % ) voor verzekerden van 65 jaar en ouder ( was in 2000 idem ) : \u0192 177,60 per jaar per verzekerde ( 80 % )

WR-P-E-F-0000000606.dcoi
Paralympische sporters onderscheiden Persbericht , 2-11-2000 Donderdag 2 november 2000 , persbericht nummer 105 Vier sporters die gouden medailles hebben gewonnen op de Paralympics in Sydney , hebben donderdag in de Ridderzaal in aanwezigheid van Hare Majesteit de Koningin een koninklijke onderscheiding ontvangen . Het gaat om de zwemster Syreeta van Amelsvoort , de tennissers Robin Ammerlaan en Esther Vergeer en de ruiter Joop Stokkel . Zij zijn benoemd tot ridder in de Orde van de Nederlandse Leeuw . Staatssecretaris Margo Vliegenthart van VWS heeft de onderscheidingen uitgereikt . Syreeta van Amelsvoort won in Sydney goud op de 100 meter vlinderslag . Esther Vergeer won bij het rolstoeltennis goud in het enkelspel en het damesdubbelspel . Robin Ammerlaan werd eerste in het herendubbelspel bij het tennis . Joop Stokkel won een gouden en een zilveren medaille bij de dressuur in de paardensport . Een aantal andere gouden medaillewinnaars was vanwege eerdere sportprestaties al onderscheiden . Voor Joop Stokkel was de onderscheiding een bevordering . De zwemmer Alwin Houtsma , die in Sydney acht medailles won waaronder vijf gouden , was niet bij de huldiging aanwezig . De sportbond NEBAS / NSG heeft Houtsma vanwege persoonlijke omstandigheden niet voorgedragen voor een onderscheiding . Vliegenthart memoreerde bij de huldiging wel de sportieve prestaties van Houtsma en zijn verdiensten voor de gehandicaptensport en sprak van ' een persoonlijk drama ' . De staatssecretaris stond ook stil bij het feit dat de Nederlandse ploeg in Sydney minder medailles heeft gehaald dan vier jaar eerder in Atlanta . ' Er zijn vele persoonlijke records gesneuveld , dat is een teken dat er goed gepresteerd is . Maar de concurrentie is inmiddels groter dan vier jaar geleden en de top is breder ; meer landen hebben meegedaan en het aantal atleten is ook sterk gegroeid . Dat is een prima ontwikkeling voor de sport . De waarde van de medailles neemt erdoor toe . Tegen die achtergrond is goed gepresteerd door de Nederlandse ploeg ' , aldus Vliegenthart , die verder aangaf dat het kabinet bereid is te investeren in ontwikkelingen om ook de Nederlandse gehandicaptensport op een hoger plan te brengen .

WR-P-E-F-0000000607.dcoi
Nominale ziekenfondspremie jongeren afgeschaft Persbericht , 3-11-2000 Dit persbericht , nummer 30 , is vrijdag 3 november 2000 na afloop van de ministerraad uitgegeven door de Rijksvoorlichtingsdienst Jongeren tot 18 jaar hoeven in de toekomst geen nominale ziekenfondspremie meer te betalen . Dat heeft het kabinet besloten op voorstel van minister Borst van Volksgezondheid , Welzijn en Sport . Jongeren met een kleine baan , vaak scholieren , worden op grond van hun dienstbetrekking ziekenfondsverzekerd . Zij moeten dan zowel procentuele als nominale ziekenfondspremie betalen . Verhoudingsgewijs gaat een groot deel van hun netto-inkomen op aan nominale ziekenfondspremie . Het kabinet heeft besloten de nominale ziekenfondspremie voor alle jongeren tot 18 jaar af te schaffen , ook als het dienstverband geen bijbaantje betreft . De ministerraad heeft ermee ingestemd dat het wetsvoorstel voor advies aan de Raad van State zal worden gezonden . De tekst van het wetsvoorstel en van het advies van de Raad van State worden pas openbaar bij indiening bij de Tweede Kamer . Het kabinet streeft ernaar de maatregel per 1april 2001 in te voeren .

WR-P-E-F-0000000608.dcoi
Ministerraad stemt in met projectaanpak nederlandse voedselautoriteit Persbericht , 3-11-2000 Dit persbericht , nummer 31 , is vrijdag 3 november 2000 na afloop van de ministerraad uitgegeven door de Rijksvoorlichtingsdienst De ministerraad heeft ingestemd met de interdepartementale projectaanpak voor het opzetten van een Nederlandse Voedsel Autoriteit . Er zal één centrale structuur voor de voedselveiligheid worden opgezet . Deze autoriteit zal de regie voeren over de publieke taken ten aanzien van onderzoek , toezicht en communicatie op het gebied van voedselveiligheid . Op dit moment zijn deze taken verdeeld over de ministeries van Volksgezondheid , Welzijn en Sport en van Landbouw , Natuurbeheer en Visserij . Een centrale projectorganisatie zal onder regie van de beide ministeries voorstellen doen voor de noodzakelijke investeringen en financiering om de Voedselautoriteit nog binnen deze kabinetsperiode te realiseren . De op de begroting van LNV beschikbare middelen voor voedselveiligheid kunnen in eerste aanleg voor de dekking van de projectkosten worden aangesproken . Het kabinet vindt in het licht van de Europese ontwikkelingen een snelle en ingrijpende modernisering van de organisatie van de voedselveiligheid noodzakelijk . Zo zal er naast het opzetten van de Voedselautoriteit ook een traject van start gaan om de Nederlandse wet- en regelgeving te doen aansluiten bij de Europese aanpak . Hierbij wordt gestreefd naar een eenduidig wettelijk kader , een uniforme benadering en een helder onderscheid tussen publieke en private taken .

WR-P-E-F-0000000609.dcoi
Borst en Vliegenthart : zorg verzekerd Persbericht , 6-11-2000 Maandag 6 november 2000 , persbericht nummer 107 Het kabinet zet het maximaal haalbare tempo in bij het wegwerken van onredelijke wachttijden in de zorg . Dat staat in het ' Actieplan Zorg Verzekerd ' van minister Borst en staatssecretaris Vliegenthart , waarmee het kabinet heeft ingestemd . In het actieplan staat hoe dit gerealiseerd gaat worden . Het plan is vandaag naar de Tweede Kamer gestuurd . Borst en Vliegenthart gaan in hun actieplan uit van twee uitgangspunten : 1. noodzakelijke zorg moet voor iedereen binnen een redelijke termijn beschikbaar zijn ; 2. met de wensen van patiënten moet in toenemende mate rekening gehouden worden : de zorg moet flexibel en efficiënt zijn en iedereen moet weten wat er gebeurt . Het budget mag geen knelpunt meer zijn . Er zijn nog wel andere knelpunten . Zo is het nog steeds moeilijk om aan voldoende personeel te komen . Daarnaast werkt nog niet iedereen in de zorg doelmatig genoeg : er moet meer inzicht komen in wachtlijsten , procedures kunnen efficiënter en de gang van zaken rond en met patiënten kan logischer . In het actieplan is een belangrijke rol weggelegd voor de zorgverzekeraars . Zij hebben de ruimte gekregen om aanvullende afspraken met instellingen te maken om de wachttijden terug te brengen . De bewindslieden van VWS wijzen er op dat er onder Paars II al veel extra geld voor de zorg beschikbaar is gekomen . Gezien nieuwe gegevens over de wachtlijsten en oplopende kosten van geneesmiddelen is er 5,7 miljard gulden extra bij het Regeerakkoord en dit jaar nog eens 2,1 miljard extra beschikbaar gesteld . De zorguitgaven mogen daarmee met 3,5 % groeien tegen 2 % onder Paars I. Het kabinet gaat er van uit dat dit extra geld vooralsnog genoeg is . Maar hierover bestaat geen volledige zekerheid . Daarom wordt twee maal per jaar - in het voorjaar en in het najaar - gekeken of er aanvullende maatregelen nodig zijn . Dat kunnen budgettaire of andere maatregelen zijn . Tijdens het ' Nationaal debat gezondheidszorg ' , vandaag in Bussum , zei minister Borst onder meer het volgende over dit actieplan . ' Het Actieplan vormt een doorbraak , een doorbraak die wij afgelopen vrijdag in het Kabinet hebben bereikt . Het Kabinet heeft vrijdag uitgesproken zich volledig te willen inzetten voor het aanpakken van de te lange wachttijden in het maximaal haalbare tempo . Geld mag daarbij niet langer het probleem zijn . ' ' De zorg komt weer dichter te liggen bij de primaire belanghebbenden . Burgers in de eerste plaats , maar ook aanbieders , professionals en verzekeraars . De zorg wordt niet langer voornamelijk als kostenpost gezien , maar krijgt steeds meer de plek die haar toekomt als voorwaarde voor een vitale en gezonde samenleving . '

WR-P-E-F-0000000610.dcoi
Minister Borst geeft goedkeuring aan uitbreiding radiotherapie Persbericht , 7-11-2000 Dinsdag 7 november 2000 , persbericht nummer 109 De radiotherapeutische centra mogen van minister Borst van Volksgezondheid , Welzijn en Sport nu al een start maken met de uitwerking van de bouwplannen die nodig zijn voor uitbreiding van de radiotherapie . De Minister van VWS heeft de Nederlandse Vereniging voor Radiotherapie en Oncologie ( NVRO ) laten weten positief tegenover haar rapport `` Radiotherapie -- het tekort : ook uw zorg " te staan en daarover op korte termijn in overleg te treden . De NVRO heeft het rapport op verzoek van de minister samen met verzekeraars en de radiotherapeutische centra opgesteld en aan de minister aangeboden . De minister had onlangs naar aanleiding van de vaststelling van het Planningsbesluit radiotherapie 2000 de NVRO , de NVZ vereniging van ziekenhuizen , de Vereniging van Academische Ziekenhuizen , de Orde van Medisch Specialisten en Zorgverzekeraars Nederland gevraagd om op zo kort mogelijke termijn de mogelijkheden in beeld te brengen om door bedrijfstijdverlenging , extra opleidingen en bouw het tekort aan radiotherapeutische mogelijkheden weg te werken . In het rapport van de NVRO zijn de mogelijkheden geïnventariseerd van de ziekenhuizen om het tekort aan versnellers en het personeelstekort in de radiotherapie versneld weg te werken . Ook wordt geconstateerd dat op korte termijn voor alle beroepsgroepen in de radiotherapie personeelstekorten zullen ontstaan . De NVRO beveelt aan het aantal opleidingsplaatsen voor radiotherapeuten met 60 uit te breiden en het aantal voor klinisch fysici met 15 . Daarnaast moet er een task force komen die gaat zorgen voor het aantrekken van meer radiotherapeutisch laboranten . Bij sommige centra blijkt het mogelijk de bedrijfstijden nog te verruimen . Daarnaast heeft de NVRO geïnventariseerd dat de radiotherapeutische centra in staat zijn om vóór 2005 versneld 12 versnellers te realiseren . In 2010 kunnen er in totaal 42 versnellers bijkomen . Op dit ogenblik zijn er 72 in gebruik .

WR-P-E-F-0000000611.dcoi
Kunstwerk voor VWS Persbericht , 7-11-2000 Dinsdag 7 november 2000 , persbericht nummer 108 Op 7 november , om 13.00 uur wordt het beeld ' The well ' onthuld voor de ingang van het ministerie van Volksgezondheid , Welzijn en Sport aan het Parnassusplein . Het beeld is gemaakt door de Britse kunstenaar Anthony Gormley in opdracht van de Rijksbouwmeester . De onthulling wordt verricht door Cees van 't Veen , plaatsvervangend secretaris-generaal van het ministerie van VWS en Anthony Gormley . The well is een kunstwerk dat zich onder het oppervlak van het Parnassusplein bevindt . In eerste instantie is op het plein alleen een stalen rooster te zien . Daaronder bevindt zich het kunstwerk . In een ronde put staat het beeld van een ijzeren man , die naar boven kijkt . Het beeld staat tot aan de knieën in het grondwater en wordt aan beide kanten verlicht . Anthony Gormley heeft met dit kunstwerk niet specifiek iemand of iets willen uitbeelden . Hij heeft gezocht naar een minimale ingreep in de opzet van het plein . Het Parnassusplein wordt geflankeerd door de gebouwen van het ministerie en is beplant met zeventien bomen . Het kunstwerk heeft als doel om de perceptie van de bezoeker op het plein te veranderen . Deze zal niet langer naar boven kijken , maar wordt uitgenodigd om een blik in de put te werpen . Die blik wordt beantwoord door de ijzeren man .

WR-P-E-F-0000000612.dcoi
Wachtlijsten gehandicaptenzorg met een kwart gedaald Persbericht , 8-11-2000 Woensdag 8 november 2000 , persbericht nummer 110 Dit is een gezamenlijk persbericht van het ministerie van Volksgezondheid , Welzijn en Sport en van Zorgverzekeraars Nederland De wachtlijsten in de gehandicaptenzorg zijn sinds december 1999 met een kwart gedaald . De daling is deels het gevolg van het beschikbaar komen van extra capaciteit en deels van opschoning van de wachtlijsten . In de verstandelijk gehandicaptenzorg is de wachtlijst teruggebracht van 21.068 naar 15.611 zorgproducten ( het gaat hier om 12.903 mensen ) . De wachtlijst voor lichamelijk gehandicapten is gedaald van 2565 naar 2152 ( dit zijn 1738 mensen ) . De grootste daling zit bij het persoonsgebonden budget verstandelijk gehandicapten : van 5900 naar 1900 ( 70 % ) . De cijfers zijn vandaag overhandigd aan staatssecretaris Margo Vliegenthart ( Volksgezondheid , Welzijn en Sport ) en Martin Bontje , directeur van Zorgverzekeraars Nederland . Het in kaart brengen van de wachtlijstcijfers is ondersteund door de Taskforce aanpak Wachtlijsten en maakt onderdeel uit van het plan van aanpak wachtlijsten dat in mei van dit jaar is gepresenteerd door VWS en de MJA-partijen uit de gehandicaptensector ( aanbieders , cliëntenorganisaties , verzekeraars ) . Met deze opschoning wordt een belangrijke volgende stap gezet in de aanpak van de wachtlijsten . Uitgangspunt is dat in alle AWBZ-sectoren het recht op zorg wordt hersteld . Vliegenthart wil tevens normen voor aanvaardbare wachttijden vastleggen in de wet om zo te voorkomen dat mensen te lang op zorg moeten wachten . De zorgverzekeraars en aanbieders hebben hier al eerste afspraken over gemaakt . Van de totale daling van 5870 zorgproducten is 2161 het gevolg van het leveren van extra zorg ( 36 % ) . Tevens zijn er nog ruim 800 aanvragen voor extra zorg die in de ' pijplijn ' zitten en binnenkort worden afgehandeld . Voor deze capaciteitsuitbreiding is geld beschikbaar gesteld door het kabinet , zowel voor dit jaar als voor de rest van de kabinetsperiode . Staatssecretaris Vliegenthart heeft met de zorgverzekeraars afgesproken dat deze aanvullende productieafspraken mogen maken met zorgaanbieders . Dit heeft voor het jaar 2000 geleid tot 40 miljoen gulden extra . Vanaf 2001 wordt het Zorgregistratie Systeem ( ZRS ) ondergebracht bij de zorgkantoren . Dit zal een positief effect hebben op het terugdringen van de wachtlijsten omdat daarmee registratie en wachtlijstaanpak in één hand komen . Taskforce wachtlijsten De Taskforce wachtlijsten is een samenwerkingsverband tussen VWS en Zorgverzekeraars Nederland . Voorzitter is P. van Lieshout , directeur - generaal Zorg van VWS . De Taskforce beschikt over een projectteam dat de activiteiten coördineert . De taskforce heeft drie taken : het in kaart brengen van wachtlijsten , initiëren van onorthodoxe maatregelen en een impuls geven aan structurele registratie voor de hele AWBZ sector .

WR-P-E-F-0000000613.dcoi
Persoonsgebonden budget sterk uitgebreid Persbericht , 9-11-2000 Donderdag 9 november 2000 , persbericht nummer 111 Het aantal mensen dat gebruik maakt van het persoonsgebonden budget ( PGB ) groeit sterk . Dit heeft staatssecretaris Margo Vliegenthart ( Volksgezondheid , Welzijn en Sport ) bekend gemaakt in een brief aan de Tweede Kamer . Het aantal budgethouders is sinds 1999 met 7000 toegenomen , van 13.000 naar 20.000 . In de sector verpleging en verzorging is het aantal budgethouders toegenomen van 9408 naar 14.671 . Het aantal budgethouders in de sector verstandelijk gehandicapten is gegroeid van 3641 naar 5428 . Tegelijkertijd zijn de wachtlijsten voor het PGB flink geslonken . De wachtlijst PGB verpleging en verzorging is vrijwel verdwenen . In de gehandicaptenzorg staan er nu nog 1900 mensen op de wachtlijst ; dit waren er in januari 2000 nog 5900 . In het verleden waren er regelmatig klachten over de administratieve uitvoering van het persoonsgebonden budget door de Sociale Verzekeringsbank . Daar komt echter steeds meer verbetering in . Het aantal klachten over de uitvoering was de afgelopen periode nog maar zeer gering . Staatssecretaris Vliegenthart wil niettemin bezien welke extra maatregelen nog genomen kunnen worden om de uitvoering nog meer te vereenvoudigen . Het persoonsgebonden budget wordt ook uitgebreid voor andere sectoren . Voor de sector lichamelijk gehandicapten is een experimentele regeling gemaakt . In drie regio's wordt gestart met experimenten . Verder kan er vanaf nu een PGB voor de intensieve thuiszorg worden aangevraagd . Daarnaast zal er een experiment komen voor een PGB voor de sector verpleeghuizen en verzorgingshuizen . Om er voor te zorgen dat de bekendheid van het PGB nog verder toeneemt zal er een nieuwe voorlichtingscampagne komen .

WR-P-E-F-0000000614.dcoi
Kabinetsreactie op advies : ` Interculturalisatie van de gezondheidszorg ' Persbericht , 10-11-2000 Dit persbericht , nummer 33 , is vrijdag 10 november 2000 na afloop van de ministerraad uitgegeven door de Rijksvoorlichtingsdienst Het kabinet heeft op voorstel van minister Borst van Volksgezondheid , Welzijn en Sport ingestemd met het kabinetsstandpunt op het advies ' Interculturalisatie van de gezondheidszorg ' van de Raad voor de Volksgezondheid ( RVZ ) . Het kabinet wil de komende jaren een nieuwe en krachtige impuls geven aan de interculturalisatie van de zorg . Uit het advies van de RVZ blijkt dat de gezondheidstoestand en gezondheidsbeleving van verschillende groepen allochtonen gemiddeld minder goed is dan van autochtonen . Ook de afstemming van vraag en aanbod is nog niet optimaal . Bovendien neemt niet alleen het aantal allochtone zorgvragers toe , maar ook hun etnisch-culturele verscheidenheid . Onder regie van het ministerie van Volksgezondheid , Welzijn en Sport zal onder andere een projectorganisatie worden ingericht die de aanbevelingen van de RVZ gaat uitvoeren . Ook zal een aantal concrete beleidsvoornemens uitgevoerd worden en onder andere op het terrein van de positie van allochtone zorgconsumenten , opleidingen , arbeidsmarkt , de geestelijke gezondheidszorg , . In dit kader heeft minister Borst voor de komende 4 jaar 6 miljoen gulden beschikbaar gesteld voor onderzoek en monitoring .

WR-P-E-F-0000000615.dcoi
Nieuwe wettelijke regels aanpak kindermishandeling Persbericht , 10-11-2000 Dit persbericht , nummer 32 , is vrijdag 10 november 2000 na afloop van de ministerraad uitgegeven door de Rijksvoorlichtingsdienst Het kabinet heeft vrijdag op voorstel van staatssecretaris Vliegenthart van VWS en minister Korthals van Justitie ingestemd met nieuwe wettelijke regels om de aanpak van kindermishandeling te verbeteren . Het kabinet vindt dat met de aanpak van kindermishandeling een zwaarwegend maatschappelijk belang is gemoeid . Daarom worden enige juridische knelpunten opgelost die een goed functioneren van de Advies- en Meldpunten Kindermishandeling ( AMK's ) belemmeren . Het AMK mag op grond van dit wetsvoorstel in bepaalde situaties zonder toestemming van betrokkene gegevens verwerken . Verder mogen beroepsbeoefenaren met een geheimhoudingsplicht , zoals artsen , priesters en maatschappelijk werkers , gegevens verstrekken als dit nodig is om een vermoeden of een situatie van kindermishandeling te beëindigen . Er komt geen meldplicht . De beroepsbeoefenaar zelf blijft de afweging maken of het verstrekken van informatie over ( vermoedens van ) kindermishandeling opweegt tegen doorbreking van de vertrouwensband met zijn of haar cliënt . De voorgestelde wetswijziging legt ook de formele taken van de Advies- en Meldpunten Kindermishandeling vast . De AMK's geven voorlichting , nemen klachten over kindermishandeling in ontvangst , beoordelen die , zorgen voor adequate hulpverlening of schakelen zonodig de Raad van de Kinderbescherming of de politie in . Tevens wordt vastgelegd dat in alle provincies in Nederland één of meerdere meldpunten dienen te zijn . De ministerraad heeft ermee ingestemd dat het wetsvoorstel voor advies aan de Raad van State zal worden gezonden . De tekst van het wetsvoorstel en van het advies van de Raad van State worden pas openbaar bij indiening bij de Tweede Kamer .

WR-P-E-F-0000000616.dcoi
Gemeente krijgt regie over jeugdgezondheidszorg Persbericht , 10-11-2000 Dit persbericht , nummer 34 , is vrijdag 10 november 2000 na afloop van de ministerraad uitgegeven door de Rijksvoorlichtingsdienst De regierol van de gemeenten bij de uitvoering van de jeugdgezondheidszorg wordt vanaf 2002 versterkt . Het gaat hierbij om zorg voor kinderen en jongeren in de leeftijd van 0 tot 19 jaar . Door deze maatregel kan de samenhang en de kwaliteit in het aanbod van de jeugdgezondheidszorg op lokaal niveau verbeteren , inclusief de aansluiting bij het lokaal jeugdbeleid en de openbare gezondheidszorg . Er kan zo een keten voor integrale jeugdgezondheidszorg ontstaan . De ministerraad heeft ingestemd met een voorstel van die strekking van staatssecretaris Vliegenthart van Volksgezondheid , Welzijn en Sport . In de Wet Collectieve Preventie wordt een basistakenpakket vastgelegd met daarin de diensten en producten jeugdgezondheidszorg waar kinderen , jongeren en hun ouders gebruik van kunnen maken . Het pakket kent een uniform deel en een maatwerk deel . Het uniforme deel van het basispakket wordt door alle gemeenten aangeboden aan iedereen die daarvoor in aanmerking komt . Het gaat hierbij onder andere om vaccinaties en screeningen door consultatiebureaus . Daarnaast is sprake van een maatwerk deel in verband met producten en diensten die aansluiten bij de specifieke lokale behoeften . Het kabinet heeft hiervoor 35 miljoen gulden extra beschikbaar gesteld . Dit vanwege de extra aandacht die het kabinet wil besteden aan het bijtijds signaleren van ontwikkelingsachterstanden bij jonge kinderen . De financiering van het uniform deel van het basistakenpakket loopt straks via een specifieke regeling . Nu gaat dat deels nog via de AWBZ . Het Rijksvaccinatieprogramma blijft wel vanuit de AWBZ gefinancierd . Het maatwerkdeel wordt in de toekomst bekostigd via het Gemeentefonds .

WR-P-E-F-0000000617.dcoi
Onderzoek naar instellen kinderombudsman Persbericht , 15-11-2000 Woensdag 15 november 2000 , persbericht nummer 113 Minister Korthals van Justitie en staatssecretaris Vliegenthart van VWS laten onderzoeken hoe een aantal functies ter versterking van de positie van jongeren kan worden gebundeld in een instituut ' Kinderombudsman ' . De bewindslieden hebben dat dinsdag in een brief aan de Tweede Kamer laten weten . Dit onderzoek moet medio volgend jaar leiden tot voorstellen voor de invulling van een instituut Kinderombudsman . De bewindslieden reageren hiermee positief op een motie van de Tweede Kamer . De Tweede Kamer ziet een aantal taken voor de Kinderombudsman : gevraagd en ongevraagd advies geven over wetgeving en beleid dat minderjarigen raakt , beoordelen van klachten en toezicht en implementatie van het VN-verdrag voor de Rechten van het Kind . De bewindslieden constateren dat voor de eerste twee taken thans al diverse instanties bestaan . Voor toezicht en implementatie van het VN-verdrag is nog geen specifieke instantie voorhanden . In het onderzoek worden overigens alle door de Tweede Kamer aangedragen functies tegen het licht gehouden . De kinderen , voor wie de nieuwe ombudsman bestemd is , zullen bij het onderzoek worden betrokken . In diverse Europese landen , ondermeer in Noorwegen en Zweden bestaat al een instituut Kinderombudsman . De functie wordt in elk land weer anders ingevuld . Zo ziet de Kinderombudsman in Zweden heel nadrukkelijk toe op de naleving van het VN-verdrag voor de Rechten van het Kind en rapporteert daarover jaarlijks aan het parlement . Noorwegen kent met de Wet op de Kinderombudsman een aparte wettelijke regeling . De Noorse Kinderombudsman houdt wetgeving in de gaten , doet zelf voorstellen en geeft voorlichting . In beide landen is de behandeling van individuele klachten bij andere instanties neergelegd ; de Kinderombudsman heeft hierin geen rol .

WR-P-E-F-0000000618.dcoi
Destructiewet en de nationale voedselautoriteit Persbericht , 16-11-2000 Donderdag 16 november 2000 , persbericht nummer 114 Dit is een gezamenlijk persbericht van de ministeries van VWS en LNV Met de instelling van de Nederlandse Voedselautoriteit komt de regering tegemoet aan een aantal kanttekeningen die de Algemene Rekenkamer plaatst bij de uitvoering van de Destructiewet . Dat is de reactie van de ministeries van Volksgezondheid , Welzijn en Sport ( VWS ) en Landbouw , Natuurbeheer en Visserij ( LNV ) op het rapport van de Algemene Rekenkamer naar de uitvoering van de Destructiewet . In dit rapport plaatst de Rekenkamer onder meer kanttekeningen bij de wet- en regelgeving , het toezicht , de coördinatie en de centrale aansturing en doet zij een aantal aanbevelingen . De Rekenkamer is positief over de manier waarop de Nederlandse overheid de Europese wet- en regelgeving in Nederland heeft toegepast . Minister Borst ( VWS ) en minister Brinkhorst ( LNV ) zijn het met een aantal kanttekeningen van de Rekenkamer niet eens . De bewindslieden stellen in hun reactie dat de kwalificatie dat zij hun verantwoordelijkheden niet hebben waargemaakt , onjuist is . De weten regelgeving dekt naar hun mening in voldoende mate de kritische punten af , en ook de controle , handhaving en het toezicht bieden voldoende garanties voor de uitvoering van de wet . Hiermee bestaan afdoende garanties voor de volksgezondheid en de diergezondheid . Wel delen zij de conclusie van de Rekenkamer dat er verbeteringen mogelijk zijn . Hierin is het rapport een waardevolle ondersteuning van het gevoerde beleid . De ministers hebben de Rekenkamer een aantal toezeggingen gedaan . Zo zullen zij waar nodig leemten in wet- en regelgeving verder opsporen . Ook op het gebied van verslaglegging , registratiesystemen en controle op chemische verontreiniging zullen verbeteringen worden doorgevoerd . De oprichting van de Nationale Voedselautoriteit , waartoe het Kabinet vorige week heeft besloten , zal aan de verbeteringen in hoge mate bijdragen . Deze Voedselautoriteit zal de regie voeren over onderzoek , toezicht en communicatie op het gebied van voedselveiligheid . Overigens is een aantal van de voorgestelde verbeteringen al in uitvoering .

WR-P-E-F-0000000619.dcoi
Zorgbudgettering moet per 1 januari 2003 verdwijnen Persbericht , 16-11-2000 Donderdag 16 november 2000 , persbericht nummer 115 Professor Koopmans op Landelijk Congres Project DBC 2003 : ' De aanbodbudgettering in de zorg heeft te lang een remmende werking gehad met alle gevolgen van dien . Dat wordt nu vervangen door financiering van de vraag . Verzekeraars en ziekenhuizen zullen individuele contracten afsluiten op basis van Diagnose Behandeling Combinaties ( DBC's ) . Voor een succesvolle invoering van deze DBC's is het noodzakelijk dat het huidige budgetteringssysteem per 1 januari 2003 wordt opgeheven . ' Aldus professor dr. L. Koopmans , voorzitter van de Stuurgroep DBC 2003 , op het landelijk congres over DBC's op 16 november jl. Ook minister Borst ziet voor DBC-registratie een uiterst belangrijke rol weggelegd bij de nagestreefde omslag van aanbod- naar vraagsturing in de zorg , zoals onlangs gepresenteerd in het Actieplan Zorg Verzekerd . ' Dankzij DBC-registratie komt de zorg dichter bij de primair belanghebbenden te liggen . De zorg wordt niet langer gezien als kostenpost , maar krijgt een plek die het toekomt als voorwaarde voor een gezonde en vitale samenleving . ' Aldus minister Borst . Huidige bekostigingssystematiek werkt belemmerend DBC-registratie ( Diagnose Behandeling Combinaties ) vormt de basis voor een nieuw bekostigingssysteem voor ziekenhuizen en medisch specialisten dat per 1 januari 2003 van start moet gaan . Volgens Borst belemmert de huidige bekostigingssystematiek de zorgplicht van de zorgverzekeraars . ' De systematiek heeft nauwelijks een link met de zorgbehoefte en de daadwerkelijke productie . Met DBC's kan de verzekeraar een directe relatie zien tussen de kosten en dat wat er wordt geleverd . De transparantie van de zorg , waartoe DBC-registratie leidt , maakt concrete afspraken over kwaliteit , volume en prijs mogelijk tussen verzekeraar en aanbieder . ' Méér dan een bekostigingsinstrument Borst betoogde dat ziekenhuizen dankzij DBC's meer inzicht krijgen in de eigen interne processen , waardoor zij beter sturing kunnen geven aan de zorg . ' Dit leidt tot een hogere kwaliteit . DBC-registratie is dus zeker niet alleen een bekostigingsinstrument , maar heeft ook betrekking op de inhoud van de zorg . ' Ook medisch-specialisten hebben volgens Borst baat bij DBC-registratie . ' Dit systeem verschaft medisch-specialisten inzicht in de werklast . Omdat de prijzen van de DBC's worden gekoppeld aan een uurhonorarium ontvangt een specialist loon naar werken . Onverklaarbare verschillen tussen specialisten en specialismen kunnen worden opgelost . Daarnaast leidt inzicht in de werklast tot betere planning van de capaciteit . ' Norm voor inhoud en kwaliteit De heer F.B.M. Sanders , voorzitter van de Orde van Medisch Specialisten , ziet DBC-registratie als geëigend middel voor een herstel van de relatie inkomen-werklast bij medisch-specialisten . ' DBC-registratie leidt tot een rechtvaardige honorering van specialisten . Ook de transparantie van het zorgproduct en de kwaliteitsborging zijn belangrijke voordelen . DBC-registratie biedt een norm voor inhoud en kwaliteit . ' Drs G.H.J. Huffmeijer , bestuurslid NVZ vereniging van ziekenhuizen , beschouwt DBC-registratie als een nieuwe stap op weg naar een geïntegreerd medisch-specialistisch bedrijf , waarin de vraag van de patiënt centraal staat . Vraaggerichte ordening van de zorg De zorgverzekeraars , bij monde van drs M.A.J.M. Bos , directeur Zorg van Zorgverzekeraars Nederland , ziet DBC-registratie in de context van ' meer markt , minder overheid ' . ' Innovatie , doelmatigheid , keuzevrijheid , zorg op maat en tijdige beschikbaarheid van de zorg komt alleen tot stand bij een vraaggerichte ordening van de zorg . Dat betekent een verschuiving van de verantwoordelijkheden van overheid naar partijen . ' DBC-registratie stelt zorgverzekeraars in staat inzicht te krijgen in de zorgvraag en in de kwaliteit en de kosten van de medisch - specialistische zorgverlening . Volgens de zorgverzekeraars is kostenbeheersing door de overheid strijdig met het uitgangspunt ' de klant is koning ' . ' De koopkrachtige vraag naar DBC's moet kunnen worden beantwoord . ' Wat is DBC-registratie ? Met een DBC wordt de zorg die de patiënt , op grond van een bepaalde diagnose , binnen een ziekenhuis krijgt , stapsgewijs weergegeven . Daarbij gaat het zowel om de verrichtingen van de specialist als de daarmee samenhangende behandelingen in het ziekenhuis . Aan elke DBC wordt een kostenmodel gekoppeld , zodat helder wordt hoeveel elke stap in het zorgproces kost . Simpel gezegd zijn DBC's zorgproducten met bijbehorende prijzen van zowel ziekenhuis als specialist . Met DBC-registratie komt dan ook een einde aan de afzonderlijke budgetsystemen voor ziekenhuizen en specialisten en draagt het bij tot een geïntegreerd medisch-specialistisch bedrijf . Stuurgroep DBC 2003 De invoering van de DBC-registratie wordt geleid door de Stuurgroep DBC 2003 . Voorzitter is professor dr. L. Koopmans , die tijdens het congres tevens kort het woord voerde . In de Stuurgroep zijn alle betrokken partijen uit de gezondheidszorg vertegenwoordigd : NVZ vereniging van ziekenhuizen , ministerie van Volksgezondheid Welzijn en Sport , Orde van Medisch Specialisten , Vereniging Academische Ziekenhuizen en Zorgverzekeraars Nederland . Het College Tarieven Gezondheidszorg ( CTG ) treedt op als adviseur .

WR-P-E-F-0000000620.dcoi
Kabinet investeert 40 miljoen extra in de sport Persbericht , 17-11-2000 In het kader van de Najaarsnota 2000 heeft het kabinet besloten eenmalig 40 miljoen extra beschikbaar te stellen voor de sport . Dit heeft staatssecretaris Margo Vliegenthart ( Volksgezondheid , Welzijn en Sport ) bekend gemaakt . 20 miljoen wordt gestort in het fonds voor de Topsport , waardoor 10 miljoen beschikbaar is voor onder meer Performance 2004 en 10 miljoen voor zaken als sportmedische voorzieningen en begeleiding alsmede voor het dopingbeleid . Verder komt er 10 miljoen beschikbaar voor een nationaal zwemstadion in Eindhoven dat aan internationale standaarden voldoet . Afgelopen zomer is in opdracht van VWS en NOC*NSF een rapport verschenen over evenementen- en accommodatiebeleid . Hierin stond een nadrukkelijk pleidooi voor een gericht meerjaren-investeringsplan voor de sport . Met de sportsector zal worden gesproken over investeringen in andere topsportlocaties . Van belang is dat deze locaties ook voor meerdere economische doeleinden bruikbaar zijn ( congressen , bedrijven , recreatie etc. ) . Voor de breedtesport is eveneens 10 miljoen beschikbaar . Dit geld zal vooral ten goede komen aan ICT-voorzieningen bij sportverenigingen . Staatssecretaris Vliegenthart zal samen met minister Jorritsma van Economische Zaken én in samenspraak met NOC*NSF overleggen over toekomstige investeringen in ICT-voorzieningen en topsportaccomodaties . Met deze investering geeft het kabinet een extra impuls aan de versterking van het sportklimaat in Nederland . Het kabinet zal met de georganiseerde sport praten over verdere structurele investeringen voor de toekomst en de betrokkenheid van alle verschillende partijen daarbij .

WR-P-E-F-0000000621.dcoi
In 1999 meer dierproeven Persbericht , 20-11-2000 Maandag 20 november 2000 , persbericht nummer 117Het aantal dierproeven in Nederland is in 1999 gestegen . Dat blijkt uit het jaarverslag van de sectie dierproeven van de Keuringsdienst van Waren ( KvW ) . In totaal zijn 723.816 dierproeven geregistreerd . Dat zijn er 49.463 ( 7 % ) meer dan in 1998 . Vooral het aantal proeven met muizen voor wetenschappelijk onderzoek is gestegen . Het gebruik van genetisch gemodificeerde dieren is aanzienlijk gestegen met 36.251 ( 53 % ) dieren ten opzichte van 1998 . Het jaarverslag bevat een uitgebreid overzicht van de proeven met gewervelde dieren in Nederland . Bijna de helft ( 48 % ) van de dierproeven is verricht ten behoeve van wetenschappelijk onderzoek naar bijvoorbeeld de oorzaak en behandeling van ziekten bij de mens , zoals kanker en hart- en vaatziekten . Voor het onderzoek ten behoeve van de ontwikkeling , productie of ijking van sera , vaccins , geneesmiddelen en medische of veterinaire producten is 42 % van het totaal aantal dierproeven verricht . Tweederde van het aantal dierproeven werd verricht op muizen en ratten . Dierproeven voor het testen van cosmetica zijn in Nederland verboden . In 1999 werd 14,4 % van het totaal aantal dierproeven verricht met genetisch gemodificeerde dieren . Ongeveer eenderde van de muizen was genetisch gemodificeerd . Voor het maken van genetisch gemodificeerde dieren zijn 39.275 ( 5,4 % ) dierproeven verricht . Voor 2.101 ( 2,1 % ) proeven werden genetisch gemodificeerde dieren geïmporteerd . Herkomst proefdieren Ook geeft het jaarverslag een overzicht van de herkomst van proefdieren die in 1999 door de vergunninghoudende instellingen verworven zijn . Uit dit overzicht blijkt dat 62 % uit de eigen fok afkomstig is , 29 % bij fokinstellingen gekocht is en 9 % geïmporteerd is . Van de verworven dieren was 16 % ( 155.278 ) genetisch gemodificeerd . De genetisch gemodificeerde dieren werden meestal door de instellingen zelf gefokt . Van instellingen binnen Nederland werden 7.671 dieren ( 4,9 % ) verkregen . Voorts werden 1.988 ( 1,3 % ) dieren geïmporteerd . Inspecties In 1999 zijn door de KvW 253 inspecties uitgevoerd , waarvan ongeveer de helft onaangekondigd . Tijdens deze inspecties zijn geen ernstige onregelmatigheden met betrekking tot het welzijn van de proefdieren geconstateerd . De vastgestelde tekortkomingen werden gecorrigeerd .

WR-P-E-F-0000000622.dcoi
Jongeren Kinabu krijgen hulp in eigen regio Persbericht , 22-11-2000 Woensdag 22 november 2000 , persbericht nummer 121 De hulpverlening aan jeugdigen met diabetes mellitus in combinatie met lichte gedragsproblemen kan in de eigen regio plaatsvinden . Staatssecretaris Margo Vliegenthart van VWS had de Inspectie Jeugdhulpverlening en Jeugdbescherming gevraagd of haar beleidslijn ' hulp zo licht mogelijk en zo dicht mogelijk bij huis ' ook voor de jeugdigen op het Medisch Orthopedisch Centrum ( MOC ) Kinabu te Zeist kan worden vormgegeven . De Inspectie concludeert dat hulp in de eigen regio van de jeugdige in principe mogelijk is , maar niet onmiddellijk en niet zonder meer . De staatssecretaris onderschrijft het advies van de Inspectie en heeft zich in een brief tot alle provincies en grootstedelijke regio's voor de jeugdzorg gewend . Zij verzoekt de regio's alert te zijn op specifieke vragen van de doelgroep en zo nodig op korte termijn in een aanbod te voorzien . In de provincies Zuid-Holland en Utrecht zal een proef worden gestart om tot de ontwikkeling van een vraaggericht en effectief aanbod te komen . MOC Kinabu staat positief tegenover deze ontwikkeling en is bereid de opgebouwde deskundigheid in de proeven in te brengen . De 14 residentiële plaatsen bij MOC Kinabu zullen met ingang van 1 juli gefaseerd worden beëindigd .

WR-P-E-F-0000000623.dcoi
Tweede kamer stemt in met wetsvoorstel toetsing van levensbeëindiging op verzoek Persbericht , 28-11-2000 De Tweede Kamer heeft op 28 november 2000 ingestemd met het wetsvoorstel ' Toetsing levensbeëindiging op verzoek en hulp bij zelfdoding ' van de minister A.H. Korthals van Justitie en E. Borst van Volksgezondheid . Het voorstel wordt pas wet nadat ook de Eerste Kamer het wetsvoorstel behandeld en aanvaard heeft . Dat kan naar verwachting in de loop van het volgend jaar het geval zijn . Het wetsvoorstel vloeit voort uit het regeerakkoord van het tweede Paarse kabinet . Euthanasie en hulp bij zelfdoding blijven strafbaar maar worden onder omstandigheden gedecriminaliseerd . Daartoe wordt in het wetboek van Strafrecht een strafuitsluitingsgrond opgenomen : als is voldaan aan zorgvuldigheidseisen is levensbeëindiging op verzoek en hulp bij zelfdoding door een arts niet strafbaar . Via de onderstaande externe link is het volledige persbericht van het ministerie van Justitie te vinden . Het persbericht is ook vertaald in het Engels , Duits , Frans , Spaans en Italiaans .

WR-P-E-F-0000000624.dcoi
Ontwikkeling Elektronisch Patiëntendossier vordert Persbericht , 28-11-2000 Dinsdag 28 november 2000 , persbericht nummer 122 Het ministerie van Volksgezondheid , Welzijn en Sport gaat de inzet van informatie- en communicatietechnologie in de zorg vergroten . Dat staat in een brief die minister Borst van VWS vandaag aan de Tweede Kamer heeft gestuurd . De minister wenst de komende jaren te komen tot een Elektronisch Patiënten Dossier ( EPD ) . Zij sluit met haar brief aan op de eerder ondertekende intentieverklaring met het ICT-platform in de zorg onder voorzitterschap van de heer L.C. Brinkman . Zowel minister Borst als het veld zien in de ICT een belangrijke bijdrage aan de verbetering van kwaliteit , doelmatigheid , toegankelijkheid en transparantie van de zorg . Een beter gebruik van ICT in de zorg zal via drie lijnen worden aangepakt . In de eerste plaats zullen patiëntengegevens op een juiste wijze moeten worden opgenomen in het EPD en zal duidelijk moeten worden wíe toegang heeft tot het patiëntendossier en onder welke voorwaarden . Om het EPD te raadplegen zijn voorts de juiste computers met de juiste programma's nodig . Deze hard- en software zal in de praktijk worden getest . Daarnaast zal een informatiestructuur worden opgezet . Bij het uitwerken van de afspraken wordt veel aandacht besteed aan beveiliging en privacy . Een aantal voorgenomen maatregelen zal leiden tot aanpassing van bestaande wet- en regelgeving . De minimale eisen die gaan gelden voor zowel de infra- als de infostructuur zullen zo veel mogelijk op één lijn worden gesteld met de internationale standaarden . De ontwikkeling en invoering van het EPD zal vooralsnog worden bekostigd uit de 220 miljoen die het kabinet voor ICT in de zorg beschikbaar heeft gesteld .

WR-P-E-F-0000000625.dcoi
Borst financiert navelstrengbloedbank Persbericht , 29-11-2000 Woensdag 29 november 2000 , persbericht nummer 123 Minister Borst van Volksgezondheid , Welzijn en Sport heeft de Stichting Eurocord Nederland een eenmalige subsidie gegeven van 6,4 mln. voor de verdere opbouw van een navelstrengbloedbank . De Stichting Eurocord is gevestigd in het Leiden Universitair Medisch Centrum . Een navelstrengbloedbank slaat stamcellen op die worden gewonnen uit navelstrengbloed . Afname van dit bloed wordt in een aantal ziekenhuizen uitgevoerd , direct na de geboorte . Navelstrengbloed bevat zogenoemde stamcellen die kunnen worden gebruikt voor transplantatiedoeleinden en kunnen het bloedbeeld bij patiënten die lijden aan b.v. leukemie herstellen . Het voordeel van het gebruik van stamcellen uit navelstrengbloed is dat bij transplantatie de afstotingsreacties veel minder vaak voorkomen dan bij het gebruik van stamcellen uit beenmerg . Ook is de afname van navelstrengbloed niet belastend voor de donor in tegenstelling tot de afname van beenmerg . Door deze voorziening zijn er voor meer patiënten passende stamcellen beschikbaar dan in bestaande beenmergbestanden en zijn ook sneller beschikbaar .

WR-P-E-F-0000000626.dcoi
Verlaging tarieven ophalen risico-kadavers Persbericht , 7-12-2000 Donderdag 7 december 2000 , persbericht nummer 126 Minister Borst van Volksgezondheid , Welzijn en Sport trekt eenmalig elf miljoen gulden uit voor een bijdrage aan het ophalen van kadavers van runderen ouder dan één jaar en voor de kadavers van schapen en geiten . Dat heeft zij de Tweede en Eerste Kamer mede namens minister Brinkhorst van Landbouw , Natuurbeheer en Visserij meegedeeld . Hiermee komt het tarief van het destructiebedrijf Rendac voor het jaar 2000 voor het ophalen van kadavers op het niveau van het tarief voor het ophalen van kadavers van de andere landbouwhuisdieren ( Fl. 27,32 incl. BTW per ophaalbeurt ) . Minister Borst zal de Tweede Kamer op korte termijn voorstellen voor de financiering in de toekomst doen toekomen . Sinds 1997 worden de kadavers van runderen ouder dan één jaar en schapen en geiten apart ingezameld . Reden hiervoor is dat deze dieren niet mogen worden verwerkt in veevoer , maar moeten worden verbrand . Aanleiding voor deze maatregel was het risico op de verspreiding van BSE . Tot 1 maart van dit jaar nam de overheid de kosten van het gescheiden inzamelen voor haar rekening .

WR-P-E-F-0000000627.dcoi
385 Miljoen gulden voor Indische gemeenschap Persbericht , 12-12-2000 Dinsdag 12 december 2000 , persbericht nummer 127 Het kabinet stelt 385 miljoen gulden beschikbaar voor de Indische gemeenschap . Het geld is grotendeels bestemd voor individuele uitkeringen ( 350 miljoen ) . Voor projecten is 35 miljoen beschikbaar . Dit heeft minister Borst van Volksgezondheid , Welzijn en Sport vandaag bekend gemaakt tijdens een overleg dat zij voerde met het Indisch Platform over het rechtsherstel na de Tweede Wereldoorlog . Onderzoek Daarnaast zal de overheid een breed historisch onderzoek laten uitvoeren naar de sociale en economische gevolgen van de Japanse bezetting , de bersiap- en revolutietijd , en het dekolonisatieproces . Tenslotte komt er aanvullend onderzoek naar de haalbaarheid van het in behandeling nemen van individuele claims die verband houden met het rechtsherstel . Rechtsherstel Op 21 maart jl. heeft de regering erkend dat er teveel formalisme , bureaucratie en vooral kilte is geweest in het rechtsherstel na de Tweede Wereldoorlog . De verantwoordelijkheid voor de uitvoering van het beleid en de toepassing van de wetgeving is niet altijd op de juiste manier genomen . Er zijn fouten en tekortkomingen geconstateerd die onder ogen moeten worden gezien . Passend gebaar Op grond van vermoedelijke tekortkomingen in het Indisch rechtsherstel acht het Kabinet het passend een gebaar te maken naar de Indische gemeenschap . Daarnaast zijn de slachtoffers van de Japanse bezetting van Nederlands-Indië , naast het leed als gevolg van die bezetting , geconfronteerd met andere problemen . Het gaat hierbij met name om de vijandelijke bejegening door de Indonesiërs die naar onafhankelijkheid streefden en om de grenzen die de ontwikkelingen in de periode tot aan de soevereiniteitsoverdracht hebben gesteld aan het rechtsherstel . Al in maart jl. heeft de regering om deze redenen een bedrag beschikbaar gesteld van 250 miljoen , volledig bestemd voor collectieve doeleinden . Hernieuwd overleg met het Indisch Platform de afgelopen maanden over de invulling van het gebaar heeft nu geresulteerd in een ophoging van het bedrag tot 385 miljoen , met een bestemming grotendeels voor individuele uitkeringen . Doelgroep De regering heeft het Indisch Platform gevraagd met een voorstel te komen voor de afbakening van de doelgroep voor een individuele uitkering . Voorwaarde hierbij is dat het bedrag ten goede komt aan Nederlanders die tijdens de Japanse bezetting in het voormalig Nederlands-Indië verbleven , of onvrijwillig door de Japanners elders geïnterneerd of tewerkgesteld zijn ( zoals bij de Birma-spoorlijn ) . De 35 miljoen zijn met name bedoeld voor activiteiten in de sfeer van educatie , welzijn en cultuur . De uitvoeringskosten komen voor rekening van de regering . Overigens betekent deze regeling niet dat aanspraken van individuele rechthebbenden of hun nabestaanden , die voortvloeien uit gebrekkig rechtsherstel , verjaren .

WR-P-E-F-0000000628.dcoi
Implantatiestop van PIP Hydrogel ( Rofil Hydrogel prothese ) en NovaGold borstimplantaten Persbericht , 13-12-2000 Woensdag 13 december 2000 , persbericht nummer 128 De Inspectie voor de Gezondheidszorg heeft de Nederlandse Vereniging voor Plastische Chirurgie ( NVPC ) tot nader bericht verzocht haar leden te adviseren om zogeheten PIP hydrogel en de NovaGold borstimplantaten niet meer te implanteren . Het gaat om een voorzorgsmaatregel . Vooralsnog heeft de Inspectie geen redenen om aan te nemen dat vrouwen met deze implantaten gevaar lopen . Met het advies aan de NVPC volgt de Inspectie het voorbeeld van haar Engelse counterpart , de Medical Device Agency ( MDA ) . Deze heeft in het Verenigd Koninkrijk als voorzorgsmaatregel geadviseerd om niet meer te implanteren . De MDA zal een onderzoek uitvoeren naar de veiligheid van vulmaterialen . Het Verenigd Koninkrijk heeft slechts één melding over een lekkend PIP hydrogel borstimplantaat in behandeling en één melding over een gescheurd NovaGold borstimplantaat . In Nederland zijn er geen meldingen bekend . De PIP hydrogel borstimplantaten hebben een siliconen buitenkant en zijn gevuld met hydroxypropylcellulose hydrogel ( polysaccharide ) . In Nederland worden ze op de markt gebracht onder de naam Rofil hydrogelprothese . De Inspectie heeft met de distributeur afgesproken om de betrokken afnemers in Nederland te gaan informeren . De afgelopen drie jaar zijn door de distributeur 89 van deze implantaten aan de klinieken geleverd . De NovaGold borstimplantaten hebben een siliconen buitenkant en zijn gevuld met polyvinylpyrrolidone ( PVP ) hydrogel en guar gumgel . Volgens de fabrikant van de NovaGold implantaten zijn deze in Nederland niet op de markt . Voor beide implantaten heeft het onderzoek van de MDA aangetoond dat de wijze waarop de fabrikant de biologische veiligheid heeft onderzocht inadequaat is . De MDA wacht nader onderzoek van de fabrikant af . De Inspectie heeft het steunpunt voor vrouwen met siliconen-implantaten ( SVS ) op de hoogte gesteld van haar advies . De Consumentenbond is eveneens geïnformeerd . Daarnaast heeft de Inspectie het RIVM gevraagd op grond van nadere informatie van de MDA zelf een oordeel over de problematiek te vellen .

WR-P-E-F-0000000629.dcoi
Inspectie : Donatiecoördinatoren in ziekenhuizen nodig Persbericht , 19-12-2000 Dinsdag 19 december 2000 , persbericht nummer 132 De Inspectie voor de Gezondheidszorg adviseert om in ongeveer 40 ziekenhuizen een donatiecoördinator aan te stellen , die orgaan- en weefseldonaties moet bevorderen . Dat staat in het onderzoeksrapport ' Orgaandonaties in Nederlandse Ziekenhuizen ' , dat deze week aan minister Borst van VWS is aangeboden . Ook zouden in die ziekenhuizen meer mogelijkheden moeten worden geschapen voor donaties van organen door personen die in het ziekenhuis na een acute hartstilstand zijn overleden . Professioneel Nederlandse ziekenhuizen gaan zorgvuldig om met orgaandonaties . De donatieprocedures blijken in de praktijk goed en zorgvuldig te gebeuren en met name geldt dat voor de vaststelling van hersendood . Artsen vragen de familie van een overleden patiënt altijd om toestemming voor donatie , óók als de patiënt zelf zijn toestemming voor donatie al had laten registreren in het donorregister . Toestemming Als de familie weigert gaat een donatie niet door . Daarom is het belangrijk dat iemand die na zijn overlijden organen wil afstaan dat ook altijd met de directe familie bespreekt . Familie is geneigd alleen in te stemmen met donatie als de donor dat ooit zelf met hun heeft besproken of via het donorregister expliciet toestemming heeft gegeven . Omdat maar weinig potentiële donoren die toestemming hebben gegeven , is het aantal donoren in Nederland relatief laag . De indruk bestaat dat familieleden ook vaak weigeren omdat zij zelf huiverig staan tegenover donatie . Donatiecoördinator Een professioneel opgeleide donatiecoördinator kan volgens de Inspectie voor de Gezondheidszorg in deze zaken verandering brengen . Naast het bevorderen van orgaan- en weefseldonaties gaat het bijvoorbeeld om begeleiden en motiveren van het bij de donatie betrokken personeel op de intensive care , een goede donoradministratie en een goede nazorg voor de betrokken familieleden . Hartstilstand Een nieuwe ontwikkeling die de Inspectie signaleert , is het doneren van organen door mensen die overlijden aan een onbehandelbare hartstilstand in het ziekenhuis . In die gevallen kan iemand nog organen doneren , mits dat maar binnen een uur na overlijden gebeurt en men in het ziekenhuis over de juiste technische middelen beschikt . In de meeste academische ziekenhuizen kan deze techniek al worden toegepast .

WR-P-E-F-0000000630.dcoi
Geen rundvleeswaren uit Duitsland eten Persbericht , 22-12-2000 Vrijdag 22 december 2000 , persbericht nummer 133 Het ministerie van Volksgezondheid , Welzijn en Sport adviseert consumenten voorlopig geen vleeswaren van Duitse oorsprong te eten waarin rundvlees is verwerkt . De reden hiervoor is dat de Duitse minister van Volksgezondheid deze vleeswaren ongeschikt heeft verklaard voor consumptie , daar er mogelijk materiaal in zit dat verdacht is van besmetting met BSE . Omdat het nog niet duidelijk is om welke producten het gaat , is het uit voorzorg raadzaam alle rundvleeswaren van Duitse oorsprong te mijden en terug te brengen naar de winkel . Het gaat met name om gekookte worsten ( inclusief leverkaas , frankfurters en knakworst ) , droge worsten ( zoals salami ) , bratwurst , bloedworsten en luncheon-meat . De Keuringsdienst van Waren licht de detailhandel , het bedrijfsleven en consumentenorganisaties in . Verpakte Duitse producten zijn te herkennen aan een herkomstteken : een ovaal omrande hoofdletter D , een bedrijfsnummer en de letters EWG ( het gaat dus uitsluitend om rundvleesproducten ) . Bij onverpakte producten moet de verkoper de herkomst kunnen aangeven . BSE is een ziekte die bij rundvee het zenuwstelsel aantast . Het is zo goed als zeker dat er een verband bestaat tussen BSE en een nieuwe variant van de voor mensen dodelijke hersenziekte van Creutzfeldt-Jacob . Deze ziekte is in Nederland nog nooit geconstateerd . In Nederland en Duitsland is BSE een zeldzame ziekte ( in Nederland zeven gevallen , in Duitsland tot nu toe vijf ) . Sinds 1997 wordt risico-materiaal zoals ruggenmerg , milt en hersenen in Nederland niet meer in de voedselketen verwerkt . In Duitsland is deze maatregel sinds 1 oktober jl. van kracht . Voor consumentenvragen kan men bellen met Postbus 51 : 0800 - 3008051 ( gratis ) . Op vrijdag 22 december kan dit van 20.00 tot 22.30 uur . Postbus 51 is zaterdag 23 december open van 9.00 - 17.00 uur .

WR-P-E-F-0000000631.dcoi
56 Gemeenten starten met lokale sportprojecten Persbericht , 11-1-2001 Donderdag 11 januari 2001 , persbericht nummer 1 Staatssecretaris Margo Vliegenthart van VWS heeft 56 gemeenten voor dit jaar geld toegekend voor projecten om de lokale sport te versterken . Het gaat om in totaal 117 initiatieven . In iets meer dan de helft van de projecten betreft het ondersteuning van lokale sportverenigingen . Voor het eerst hebben ook tien sportbonden een aanvraag ingediend . Vliegenthart heeft dit donderdag in Den Haag bekendgemaakt bij de uitreiking van de prijzen voor de verkiezing van het Sportbestuur van het Jaar . Het kabinet investeert , sinds zijn aantreden in 1998 , extra in versterking van de lokale sport . Voor deze zogenoemde breedtesportimpuls is een bedrag beschikbaar dat oploopt tot veertig miljoen gulden in 2002 . De initiatieven richten zich steeds vaker op sport voor jeugdigen en voor ouderen . Daarnaast gaat twee op de drie projecten verder dan sport alleen en heeft relaties met bijvoorbeeld onderwijs , wijkopbouw , ruimtelijke ordening of gezondheid . Ook de professionele ondersteuning van sportvereniging door betaalde krachten neemt toe . Zo is het aantal mensen dat met een ID-baan ( instroom / doorstroom , voorheen Melkertbanen ) in de sport werkt , in twee jaar tijd toegenomen van ruim 700 tot bijna 1300 . In de eerste helft van 2000 is dit aantal verder gegroeid . De verkiezing Sportbestuur van het Jaar is een initiatief van het vakblad Sport Bestuur & Management en wordt voor de tweede keer gehouden . Uit een vijftigtal inzendingen is het amateurbestuur gekozen dat het afgelopen jaar op bijzondere wijze de positie van de eigen vereniging heeft verbeterd . Vliegenthart reikte De Lotto Cup uit aan de winnaar , de voetbalvereniging RKVVL / Polaris uit Maastricht . De vereniging krijgt daarnaast een geldbedrag van 10.000 gulden . De tweede prijs gaat naar Zwem en Poloclub Bubble uit Veendam , derde is de voetbalvereniging CJVV uit Amersfoort .

WR-P-E-F-0000000632.dcoi
Ruim 8300 mensen krijgen extra gehandicaptenzorg Persbericht , 18-1-2001 Donderdag 18 januari 2001 , persbericht nummer 2 In de gehandicaptenzorg zijn vorig jaar in totaal 8307 mensen extra geholpen . De totale capaciteit in de gehandicaptenzorg is daardoor in één jaar met ruim tien procent gestegen van 78.405 naar 85.819 . De extra zorg die vorig jaar is geleverd , is het resultaat van de extra wachtlijstmiddelen die het kabinet beschikbaar heeft gesteld . Dit heeft staatssecretaris Margo Vliegenthart van Volksgezondheid , Welzijn en Sport ( VWS ) donderdag bekendgemaakt in een brief aan de Tweede Kamer . De capaciteitsuitbreiding is het grootst bij de zorg voor mensen met een verstandelijke handicap . Daar zijn 6192 mensen extra geholpen in 2000 . Bij mensen met een lichamelijk handicap betreft het extra zorg voor 421 mensen , in de sector zintuiglijk gehandicapten zijn 770 mensen extra geholpen . Verder zijn er nog 924 mensen extra aan zorg geholpen op grond van eerder gemaakte meerjarenafspraken . In 2000 was ruim tachtig miljoen extra gemoeid met de aanpak van de wachtlijsten en ook voor de komende jaren is extra geld beschikbaar . Over de besteding hiervan bij de aanpak van de wachtlijsten zijn afspraken gemaakt met de zorgverzekeraars en de aanbieders van zorg . Voorwaarde hierbij is dat het extra geld aantoonbaar leidt tot extra zorg ( ' boter bij de vis ' ) . Ook het extra geld voor persoonsgebonden budget , waarmee mensen zelf zorg kunnen inkopen , wordt hierbij betrokken . Het afgelopen jaar zijn ruim tweeduizend extra persoonsgebonden budgetten in de gehandicaptenzorg toegekend .

WR-P-E-F-0000000633.dcoi
Landelijke commissie ingesteld voor psychosociale nazorg bij rampen Persbericht , 25-1-2001 25 januari 2001 , nummer 7 Namens minister Borst van Volksgezondheid , Welzijn en Sport heeft de directeur-generaal Welzijn en Sport , Peter Pennekamp , vandaag de Landelijke Commissie Psychosociale Nazorg bij Rampen geïnstalleerd . De commissie heeft de taak om een heldere opzet te formuleren voor een kenniscentrum voor psychosociale nazorg bij rampen . Vorig jaar is aan de Tweede Kamer gemeld dat de bundeling van kennis en expertise op het terrein van psychosociale nazorg bij rampen noodzakelijk is . Medio 2000 is een werkgroep al begonnen met het scheppen van voorwaarden voor een dergelijk kenniscentrum . De commissie zal een rapport maken met een uitgewerkte opzet ( structuur , taken , functies ) voor een landelijk kenniscentrum voor psychosociale nazorg bij rampen . De opzet moet in principe snel in te voeren zijn . In de toekomst moet het kenniscentrum tijdens en na een ramp snel en adequaat antwoord kunnen geven op vragen van betrokken instanties over de psychosociale nazorg . De commissie bestaat uit 10 leden die allen deskundig zijn op het terrein van de psychosociale nazorg . De commissie zal in mei 2001 een rapport uitbrengen aan minister Borst . De voorzitter is mevrouw drs. J. Lanphen , huisarts . Zij is oud-voorzitter van de KNMG en lid van de Raad voor de Volksgezondheid en Zorg .

WR-P-E-F-0000000634.dcoi
Verwachte uitbreiding kinderopvang overtreft doelstelling kabinet Persbericht , 25-1-2001 Donderdag 25 januari 2001 , persbericht nummer 6 De kinderopvang zal de komende tijd extra fors groeien . Instellingen voor kinderopvang verwachten in 2001 en 2002 circa 51.000 extra plaatsen te realiseren . Daarmee komt de totale uitbreiding in de periode tot eind 2002 op 83.000 plaatsen . Dit overtreft het voornemen van het kabinet bij zijn aantreden in 1998 om eind 2002 72.000 extra kinderopvangplaatsen te realiseren . Dit heeft staatssecretaris Margo Vliegenthart van Volksgezondheid , Welzijn en Sport donderdag in het kinderdagverblijf Baloe rood in Hoofddorp bij de uitreiking van het 12500ste contract voor kinderopvang dat het bemiddelingsbureau Kids Concern heeft afgesloten . Volgens Vliegenthart is de uitbreiding van kinderopvang nu ' goed op gang gekomen ' . Met de invoering van de ' regeling uitbreiding kinderopvang en buitenschoolse opvang ' zijn er tot december 2000 32.000 opvangplaatsen bijgekomen . Vliegenthart verwacht , op basis van cijfers die de kinderopvangbedrijven zelf hebben gemeld , dat er eind 2002 in ieder geval 177.000 plaatsen kinderopvang in Nederland zijn . Op 1 december jl waren dat er 126.000 . De instellingen hebben laten weten dat zij naast deze zekere groei in dezelfde periode tot eind 2002 mogelijk nog eens 40.000 plaatsen extra realiseren . In de eerste elf maanden van 2000 zijn er 13.700 plaatsen bijgekomen , terwijl de groei over geheel 1999 12.500 plaatsen bedroeg . De uitbreiding in 2000 vond vooral plaats bij de opvang van 0 tot 4-jarigen ( ruim 8000 ) , de buitenschoolse opvang groeide met ruim 5.000 plaatsen . Uit onderzoek dat de staatssecretaris heeft laten verrichten , blijkt dat er per regio verschillen zijn in de verwachte realisatie van extra opvangplaatsen eind 2002 ten opzichte van wat men zich heeft voorgenomen . De regio's Amsterdam , Flevoland , Gooi- en Eemland , Haaglanden , Rivierenland en Utrecht groeien sneller dan verwacht ; daarentegen blijft de groei in de regio's Friesland , Noord-Holland , Rotterdam , Zeeland en Zwolle , zoals het er nu uitziet , achter . Vliegenthart heeft het Netwerkbureau , dat zich namens de overheid en de sector bezighoudt met het begeleiden van uitbreiding , gevraagd bij regio's waar de groei achterblijft , aan de bel te trekken en mogelijke oorzaken hiervan te helpen wegnemen .

WR-P-E-F-0000000635.dcoi
Inspectie : geen mishandeling in academisch ziekenhuis Rotterdam-Sophia Persbericht , 1-2-2001 Donderdag 1 februari 2001 , perbericht nummer 11 Dit persbericht gaat uit onder verantwoordelijkheid van de Inspectie voor de Gezondheidszorg Er zijn geen aanwijzingen dat medewerkers van de ' Blauwe Groep ' van de dagbehandeling in het Sophia Kinderziekenhuis in Rotterdam zich in 1996 schuldig hebben gemaakt aan kindermishandeling . Zij hebben echter niet altijd verantwoorde zorg geleverd . Dat concludeert de Inspectie voor de Gezondheidszorg in een vandaag verschenen onderzoek , dat naar aanleiding van een klacht van ouders is ingediend naar de vermeende mishandeling van hun kinderen . Het gaat om een tweede Inspectie-onderzoek naar de vermeende mishandeling van kinderen op een groep voor dagbehandeling . Eerder onderzoek werd bekritiseerd door de klagers en de Nationale Ombudsman . Het behandelsysteem in de ' Blauwe Groep ' ( een afdeling voor dagbehandeling ) heeft onder meer vanwege een reorganisatie onder zware druk gestaan . Hierdoor hebben de zorgverleners in 1996 gedurende een paar maanden een ingrijpende maatregel toegepast : het ' bundelen ' . Hierbij wordt een kind aan de handen vastgehouden en zonodig op de buik gelegd . Dit is , mits zeer zorgvuldig uitgevoerd , een aangewezen maatregel wanneer kinderen zichzelf of anderen dreigen te verwonden . In een aantal gevallen is niet volgens de protocollen gehandeld . Ook zijn de handelingen niet altijd zorgvuldig geregistreerd in dossiers en is de rechtspositie van ouders en kinderen volledig gewaarborgd . Hierdoor is de kwaliteit van zorg in een aantal gevallen tekortgeschoten en is niet voldaan aan de eis van verantwoorde zorg zoals bedoeld in de Kwaliteitswet zorginstellingen . In 2000 is vastgesteld dat de kliniek met betrekking tot de toepassing van inperkingen bij kinderen tot 12 jaar forse inspanningen heeft geleverd en hierin inmiddels een voortrekkersrol vervult . Belangrijke vooruitgang is geboekt met betrekking tot de randvoorwaarden voor verantwoorde zorg waaronder huisregels en procedures . De Inspectie spreekt hiervoor haar waardering uit .

WR-P-E-F-0000000636.dcoi
Jongeren krijgen donorformulier Persbericht , 8-2-2001 Donderdag 8 februari 2001 Dit persbericht is uitgebracht onder verantwoordelijkheid van het donorregister . In maart 2001 stuurt het Donorregister aan circa 190.00 jongeren die vorig jaar 18 zijn geworden een donorformulier toe . Hiermee kunnen zij hun wensen ten aanzien van orgaan- en weefseldonatie vastleggen . De formulieren worden , persoonlijk op naam , de eerste drie weken van maart verzonden . Twee weken nadat de 18-jarigen het Donorformulier hebben ontvangen , krijgen ze een herinneringsbrief . Op basis van eerdere ervaringen verwacht het Donorregister een respons van circa 35procent . De toezending van het donorformulier vindt plaats in het kader van de Wet op de orgaandonatie . Folder en cd-rom Naast het donorformulier zijn in de enveloppe ook een speciale folder en cd-rom te vinden . De folder gaat in op een aantal veel voorkomende vragen over donorregistratie , zoals ' wat moet ik invullen als ik geen donor wil worden ' , ' wat gebeurt er als ik het formulier niet invul en terugstuur ' , ' kan ik ook organen en weefsels uitsluiten van donatie ' , en ' kan ik mijn keuze nog wijzigen ' . Door de cd-rom komen jongeren op een voor hen aantrekkelijke manier meer te weten over orgaan- en weefseldonatie . Er is een kennistest , er zijn videoclips van jongeren te zien die hun mening geven en via de ' knowledge base ' kunnen ze op zoek gaan naar specifieke informatie . Promotiecampagne Om jongeren zoveel mogelijk attent te maken op de brief van het Donorregister heeft de Stichting Donorvoorlichting ( SDV ) een promotiecampagne ontwikkeld met als titel ' Ben jij geboren in 1982 ? Dan krijg jij een brief van het Donorregister . Jouw kans een belangrijke keuze te maken ' . De campagne gaat 12 februari van start en bestaat uit posters , freecards en een bannercampagne op internet . De posters en freecards worden verspreid op scholen , hogescholen , universiteiten , rijscholen , sportscholen en uitgaansgelegenheden . Aantal registraties Per 31 december 2000 stonden 4,6 miljoen mensen geregistreerd in het Donorregister . Dat is ruim 37 % van alle ingezetenen in Nederland van 18 jaar en ouder . In 2000 kende het Donorregister een groei van ruim 85.00 registraties ten opzichte van 1999 . Ook hebben artsen het register vaker geraadpleegd . Vrouwen laten de keuze ' ja of nee donor ' vaker vastleggen dan mannen : 53,4 % tegen 46,4 % . Er zijn vier keuzemogelijkheden : van de 4,6 miljoen geregistreerden zegt 54 % ja ; 34 % nee ; ruim 10 % laat de beslissing over aan de nabestaanden en ruim 1 % aan een specifiek persoon .

WR-P-E-F-0000000637.dcoi
3,5 Miljoen gulden naar onderzoek homo's in tweede wereldoorlog Persbericht , 8-2-2001 Donderdag 8 februari 2001 , persbericht nummer 12 Het kabinet stelt een bedrag van 3,5 miljoen gulden beschikbaar voor nadere geschiedschrijving over homoseksualiteit in Nederland tijdens en na de Tweede Wereldoorlog . Met vertegenwoordigers van de homoseksuelen in Nederland is afgesproken het geld te besteden voor een aantal onderzoeken ter aanvulling op reeds bestaande studies over de positie van homoseksuelen in Nederland in de periode rond de Tweede Wereldoorlog , het toegankelijk maken van de onderzoeksresultaten en de reconstructie van verloren gegaan gemeenschappelijk erfgoed . Een onafhankelijke adviescommissie zal de onderzoeksvoorstellen van het Breed Homo / Lesbisch Platform toetsen op kwaliteit en noodzakelijkheid en op basis hiervan een onderzoeksopdracht formuleren . Het beschikbaar stellen van het bedrag is een gevolg van het kabinetsbesluit van 21 maart 2000 , waarin wordt aangegeven dat het naoorlogs rechtsherstel met meer begrip had kunnen worden uitgevoerd . Eerder heeft het kabinet op basis van de rapporten Tegoeden Tweede Wereldoorlog gelden ten behoeve van de joodse gemeenschap , de Roma en de Sinti en de Indische gemeenschap ter beschikking gesteld . Ten aanzien van de andere groepen van vervolgingsslachtoffers heeft het kabinet besloten na te gaan in hoeverre nadere geschiedschrijving noodzakelijk en mogelijk is .

WR-P-E-F-0000000638.dcoi
Minder regelgeving in de zorg Persbericht , 27-2-2001 Zorgverzekeraars , consumenten en aanbieders van zorg krijgen de komende jaren meer vrijheid en verantwoordelijkheid om onderling de levering van voldoende en kwalitatief goede zorg te regelen . Dit moet vooral vanuit de regio's gebeuren . Hiermee wordt aan vraag naar zorg meer recht gedaan . De overheid blijft wel eindverantwoordelijk , stelt kaders voor een doelmatige en kwalitatief goede zorg en geeft hiervoor ook prikkels aan de verzekeraars . Er komen minder regels vanuit de centrale overheid . Dit schrijft minister dr. E. Borst-Eilers van Volksgezondheid , Welzijn en Sport in de brief over de modernisering van de curatieve zorg die dinsdag 27 februari 2001 naar de Tweede Kamer is gestuurd . Daarin schetst de minister de voortgang in het proces dat in 1995 is ingezet en de komende jaren voltooid wordt . Kern van de nota is om meer samenhang te brengen in de curatieve zorg ( o.m. ziekenhuizen , medisch specialisten , huisartsen , verloskundigen , fysiotherapeuten ) en meer verantwoordelijkheden bij het veld ( verzekeraars , aanbieders , consumenten ) te leggen voor het realiseren van de zorg . De brief volgt op het Actieplan Zorg Verzekerd waarmee het kabinet in november 2000 heeft ingestemd . Dat plan was vooral gericht op het terugdringen van de wachttijden . De brief gaat meer over structurele verbeteringen in de organisatie van de zorg . Grotere vrijheid voor de veldpartijen betekent dat de regelgeving drastisch bekort zal worden . Dit proces moet binnen enkele jaren z'n beslag krijgen . Verzekeraars worden risicodragend gemaakt voor de hele curatieve zorg , waardoor - met het vervallen van de contracteerplicht - meer prikkels ontstaan voor betere zorg . De overheid eist in ruil hiervoor goede , duidelijke informatie over de geleverde prestaties , zodat ze in staat is te beoordelen of de publieke belangen van verzekerden ( betaalbaarheid , toegankelijkheid en kwaliteit van de zorg ) voldoende gewaarborgd zijn .

WR-P-E-F-0000000639.dcoi
Advies financieringsstructuur huisartsenzorg Persbericht , 5-4-2001 Dit persbericht is uitgegeven onder verantwoordelijkheid van de Commissie Toekomstige Financieringsstructuur Huisartsenzorg . Donderdag 5 april 2001 heeft de Commissie Toekomstige Financieringsstructuur Huisartsenzorg haar rapport aangeboden aan minister Borst van Volksgezondheid , Welzijn en Sport . Deze onafhankelijke commissie is eind 2000 door het kabinet ingesteld . De opdracht van de commissie was om een advies uit te brengen over een toekomstbestendige systematiek voor de financiering van de huisartsenzorg . De commissie heeft geconstateerd dat de huidige financieringswijze de noodzakelijke modernisering van de huisartsenzorg belemmert . Om de huisartsenzorg ook in de toekomst te kunnen laten functioneren als spil van de gezondheidszorg , acht de commissie een ingrijpende herziening en vereenvoudiging van de financieringswijze noodzakelijk . Ze adviseert daarom een eenduidige financieringssystematiek , die is opgebouwd uit twee boxen , namelijk één box voor de praktijkkosten en één voor het inkomen van de huisarts . Hierdoor worden deze financieringsstromen gescheiden . De systematiek geldt voor alle soorten huisartsenvoorzieningen . Geen enkele organisatievorm wordt uitgesloten . Tevens adviseert de commissie om prikkels voor onder andere samenwerking in te brengen in het model . Over de samenstelling en hoogte van de bedragen die via de boxen worden gefinancierd , vinden zowel op landelijk als lokaal niveau onderhandelingen plaats tussen de zorgverzekeraars en de zorgaanbieders . Op deze wijze kan flexibel worden ingespeeld op onderlinge verschillen tussen huisartsvoorzieningen in Nederland . Betrokken partijen dragen hierdoor meer eigen verantwoordelijkheid en van hen wordt een proactieve rol verwacht . De reële zorgbehoefte van de patiënt dient het aanbod te bepalen , in plaats van andersom . Zorgverzekeraars ( zowel ziekenfondsen als particulier ) , met zorgen acceptatieplicht , zijn verantwoordelijk voor het aanbod van huisartsenzorg . De huisartsen houden zich zo veel mogelijk bezig met patiëntenzorg en ze voldoen aan kwaliteitsnormen . Huisartsen en zorgverzekeraars dienen afspraken met elkaar te maken over het zorgaanbod . Niet alleen zorgverzekeraars en huisartsvoorzieningen , maar ook de patiëntenorganisaties spelen daarbij een belangrijke rol . Met deze voorstellen wordt het aanvaarde streven naar vraagsturing binnen de huisartsenzorg vormgegeven . De consequentie hiervan voor het inkomensbeleid en de kostenbeheersing door de overheid is dat zij als instrumentarium overhoudt : het bepalen van de inhoud van het totale basisverzekeringspakket en de procentuele premiestelling .

WR-P-E-F-0000000640.dcoi
Wetsvoorstel levensbeëindiging op verzoek en hulp bij zelfdoding aangenomen Persbericht , 10-4-2001 De Eerste Kamer heeft op 10 april 2001 - met 46 tegen 28 stemmen - ingestemd met het gezamenlijke Wetsvoorstel levensbeëindiging op verzoek en hulp bij zelfdoding van de ministers van Justitie en Volksgezondheid , Welzijn en Sport . Op 28 november 2000 werd het wetsvoorstel aangenomen in de Tweede Kamer . Naar verwachting zal de wet dit najaar in werking treden .

WR-P-E-F-0000000641.dcoi
Veel en lang wachten bij voordeur GGZ zorg Persbericht , 18-4-2001 Woensdag 18 april 2000 , persbericht nummer 30 Dit is een gezamenlijk persbericht van het ministerie van Volksgezondheid , Welzijn en Sport en Zorgverzekeraars Nederland Prof. dr. P.A.H. van Lieshout , directeur-generaal Zorg van het ministerie van Volksgezondheid , Welzijn en Sport ( namens minister Borst ) en vice-voorzitter drs. J. Visscher van Zorgverzekeraars Nederland hebben vandaag de eerste resultaten van de wachtlijsten in de Geestelijke Gezondheidszorg in ontvangst genomen . Uit de nulmeting blijkt dat 72.000 mensen wachten op geestelijke gezondheidszorg . Dit aantal wachtenden onderscheidt zich in drie groepen : mensen die wachten op een intakegesprek ( 19700 ) , een indicatiestelling ( 25100 ) en de start van de zorg ( 27200 ) . De meeste mensen wachten op extramurale zorg bij een instelling of vrijgevestigde hulpverlener . Met name kinderen en jeugdigen wachten relatief lang , evenals mensen die een vorm van beschermd wonen nodig hebben . Oorzaak van de wachtlijsten blijken de volumeproblemen in combinatie met doorstroomproblemen . De inventarisatie van de wachtlijsten is uitgevoerd door de zorgkantoren als een van de taken van de Taskforce aanpak Wachtlijsten . Ook is een onderdeel van het Plan van Aanpak Wachtlijsten GGZ . Zorgkantoren gebruiken de wachtlijstgegevens om samen met zorgaanbieders en zorgvragers plannen te ontwikkelen om op korte termijn extra zorg te kunnen leveren . In die plannen geven zij concreet aan hoe zij de wachtlijsten en wachttijden kunnen aanpakken en wat daar voor nodig is . De uitvoering van de plannen zal zo snel mogelijk beginnen . Taskforce wachtlijsten De Taskforce wachtlijsten is een samenwerkingsverband tussen VWS en Zorgverzekeraars Nederland . Voorzitter is P.A.H. van Lieshout . De Taskforce beschikt over een projectteam dat de activiteiten coördineert . De taskforce heeft drie taken : het opschonen van wachtlijsten , initiëren van onorthodoxe maatregelen en een impuls geven aan structurele registratie voor de hele AWBZ sector .

WR-P-E-F-0000000642.dcoi
Keuringsdienst van waren tolereert geen alcoholverkoop bij tankstations Persbericht , 20-4-2001 Donderdag 19 april 2001 , persbericht nummer 31 Dit persbericht gaat uit onder verantwoordelijkheid van de Keuringsdienst van Waren De komende maanden zal de Keuringsdienst van Waren extra controles uitvoeren bij tankstations . Wanneer er voor verkoop bestemde alcoholhoudende dranken worden aangetroffen , zal er direct proces verbaal worden opgemaakt . Sinds 1 november 2000 is de herziene Drank- en Horecawet van kracht . Op basis daarvan is de verkoop van alcoholhoudende dranken bij tankstations verboden . De Keuringsdienst van Waren heeft in de maanden november en december van het afgelopen jaar door het hele land controles uitgevoerd bij tankstations . Er zijn toen ongeveer 400 inspecties uitgevoerd . Bij 40 % van de uitgevoerde inspecties werd , ondanks het verbod , alcoholhoudende drank aangetroffen . Dat was met name het geval bij tankstations binnen de bebouwde kom en aan de provinciale weg . De extra controles worden uitgevoerd omdat de Keuringsdienst van Waren het percentage overtredingen onacceptabel hoog vindt .

WR-P-E-F-0000000643.dcoi
Geen giftige stoffen in Enschede Persbericht , 20-4-2001 Vrijdag 20 april 2001 , persbericht nummer 32 Er is geen verhoogde blootstelling aan toxische stoffen gemeten in bloed en urine van de deelnemers aan het gezondheidsonderzoek vuurwerkramp Enschede . Dit blijkt uit de definitieve resultaten die vandaag bekend zijn gemaakt . Deze resultaten komen overeen met die van de steekproef in juli 2000 . Wel hebben veel mensen lichamelijke en geestelijke klachten en emotionele problemen . Vooral bij de bewoners , passanten en hulpverleners , die tijdens en direct na de ontploffingen aanwezig waren in het rampgebied . De definitieve resultaten bevestigen de milieumetingen die net na de ramp zijn gehouden . Er zijn geen aanwijzingen gevonden voor extra blootstelling door de vuurwerkramp ; de onderzoekers verwachten daarom geen extra gezondheidsrisico's . Het ministerie van Volksgezondheid , Welzijn en Sport ( VWS ) heeft daarom besloten dat een herhaling van het bloed- en urineonderzoek niet noodzakelijk is . Wel zal eind dit jaar en in 2003 een vervolgonderzoek plaatsvinden op het gebied van de gezondheids- en emotionele problemen . Deze onderzoeken maken deel uit van een aantal activiteiten om de gezondheid te bevorderen . Deze worden door de GGD Twente in opdracht van het ministerie van VWS uitgevoerd . Dit gebeurt in samenwerking met het Rijksinstituut voor Volksgezondheid en Milieu ( RIVM ) , het Instituut voor Psychotrauma ( IVP ) , het Nederlands Instituut voor de Eerste Lijn ( Nivel ) , Mediant en de huisartsen van Enschede . De onderzoeken zijn bedoeld om het ingezette therapeutische beleid indien noodzakelijk aan te passen . Het gezondheidsonderzoek vuurwerkramp Enschede gaat over de eerste weken na de vuurwerkramp van 13 mei 2000 . Aan het onderzoek hebben 4232 mensen deelgenomen . Dit waren bewoners , bewoners die hulp hebben verleend , hulpverleners uit Enschede en van daar buiten en passanten . De deelnemers aan het onderzoek zijn vanochtend op de hoogte gebracht . De resultaten worden besproken met de zorgverleners en de deelnemers als daartoe behoefte bestaat . De resultaten van het onderzoek zijn samengevat in drie rapporten . De rapportage van het RIVM gaat over stoffen in bloed en urine . Bij het opstellen van deze rapportage is gebruik gemaakt van het RIVM-rapport in opdracht van de inspectie Milieuhygiëne van het ministerie van Volkshuisvesting , Ruimtelijke Ordening en Milieu . De rapportage over het onderzoek naar de lichamelijke en geestelijke gezondheid en ervaringen met de ramp is opgesteld door het RIVM , het IVP en de GGD Twente . De samenvatting en rapporten staan op www.minvws.nl of worden via deze site gelinkt .

WR-P-E-F-0000000644.dcoi
Wachtlijsten verpleging en verzorging met 20 % gedaald Persbericht , 23-4-2001 Maandag 23 april 2001 , persbericht nummer 33 De wachtlijsten in de sector verpleging en verzorging ( thuiszorg , verzorgingshuizen , verpleeghuizen ) zijn sinds vorig jaar mei gedaald van 102.000 naar 82.000 mensen . Het is voor het eerst dat de wachtlijsten in de sector verpleging en verzorging aantoonbaar gaan dalen . Tegelijkertijd is het afgelopen jaar de vraag naar zorg in de sector verpleging en verzorging met 8 % gestegen . Deze cijfers zijn bekend gemaakt aan staatssecretaris Margo Vliegenthart ( Volksgezondheid , Welzijn en Sport ) en Hans Wiegel , voorzitter van Zorgverzekeraars Nederland . De grootste daling in de wachtlijsten is te zien bij de thuiszorg : met 35 % , van 54.000 naar 35.000 mensen . De wachtlijst voor de verzorgingshuizen is gedaald van 36.000 naar 35.500 mensen . De wachtlijst voor verpleeghuizen is gelijk gebleven . Het gaat hier om 11.500 mensen . De wachtlijst voor het persoonsgebonden budget is volledig verdwenen . Er blijken verschillen te zijn per regio . De grootste daling van de wachtlijsten is te zien in het noorden en oosten van het land . Van de 82.000 mensen die nog op de wachtlijst staan krijgen er 50.000 in ieder geval een bepaalde vorm van zorg ter overbrugging aangeboden . Dat is 60 % . Vorig jaar kreeg nog 50 % een vorm van overbruggingszorg . Het ging toen om 52.000 mensen . Zorgverzekeraars hebben vorig jaar met de zorginstellingen in de sector v&v afspraken kunnen maken over het leveren van extra zorg . De capaciteit is als gevolg hiervan gegroeid : in de thuiszorg in twee jaar met 8 % . Zorgverzekeraars en VWS , verenigd in de Taskforce wachtlijsten zijn in 2000 begonnen met de versnelde aanpak wachtlijsten . Afgesproken is dat extra geld beschikbaar komt mits het aantoonbaar leidt tot extra zorg ( ' boter bij de vis ' ) . Tevens wordt er gewerkt aan het structureel verbeteren van de registratie , zodat volgend jaar per kwartaal wachtlijstgegevens beschikbaar komen . De Taskforce wachtlijsten is een samenwerkingsverband tussen VWS en Zorgverzekeraars Nederland . Voorzitter is P. van Lieshout , directeur-generaal Zorg van VWS . De taskforce beschikt over een projectteam dat de activiteiten coördineert . De taskforce heeft drie taken : het opschonen van wachtlijsten , initiëren van onorthodoxe maatregelen en een impuls geven aan structurele registratie voor de hele AWBZ sector .

WR-P-E-F-0000000645.dcoi
Besmetting kip neemt weer toe Persbericht , 25-4-2001 Woensdag 25 april 2001 , persbericht nummer 37 Dit persbericht gaat uit onder de verantwoordelijkheid van de Keuringsdienst van Waren Bijna de helft van kip en kipproducten bevat Salmonella en / of Campylobacter . Dat is een toename ten opzichte van de jaren daarvoor , zo blijkt uit onderzoek van de Keuringsdienst van Waren . In 2000 zijn bij verkooppunten in Nederland zijn 1454 monsters genomen en onderzocht in eigen laboratoria . De monsters komen van poeliers , slagers , supermarkten en marktpoeliers en bestaan uit hele kip of gedeelten van kip . De conclusie uit de onderzoeken is dat 44 % van de monsters besmet was met Salmonella en / of Campylobacter . In 1999 bedroeg dit 36 % . De ingezette daling van 1996 tot 1999 is hiermee tot stilstand gekomen . Dit is een zorgwekkende situatie omdat sinds 1997 een plan van aanpak voor de pluimveevleessector is geïntroduceerd door het bedrijfsleven . Dat plan moet er voor zorgen de besmetting in deze sector terug te brengen . Dit is tot nu toe niet gelukt . Campylobacter en Salmonella zijn belangrijke veroorzakers van voedselinfecties bij mensen . Geschat wordt dat in Nederland jaarlijks 100.000 voedselinfecties worden veroorzaakt door Campylobacter en 50.000 door Salmonella . Pluimveevlees is één van de belangrijkste bronnen voor deze infecties . Op nadrukkelijk advies van de Keuringsdienst van Waren heeft het Productschap voor Vee , Vlees en Eieren de hygiënenormen van boerderij tot en met slachthuis verscherpt . De Keuringsdienst van Waren waarschuwt consumenten om op te letten dat producten , die onverwarmd geconsumeerd worden , niet in contact komen met rauwe kip . Tenslotte raadt de Keuringsdienst aan om kip en kipproducten alleen goed gebraden of goed gaar te eten .

WR-P-E-F-0000000646.dcoi
Onderscheidingen voor vrijwilligers en sporters Persbericht , 27-4-2001 Vrijdag 27 april 2001 , persbericht nummer 40 Staatssecretaris Margo Vliegenthart van Volksgezondheid , Welzijn en Sport heeft vrijdag vijf vrijwilligers en vijf mensen uit de (top)sport namens Hare Majesteit de Koningin een koninklijke onderscheiding uitgereikt . Dit gebeurde op een bijeenkomst op het ministerie van VWS in Den Haag . Daarmee werd het belang van vrijwilligerswerk te benadrukt . 2001 is het internationale jaar van de vrijwilliger . Daarnaast reikte minister Borst drie koninklijke onderscheidingen uit aan mensen die zich verdienstelijk hebben gemaakt in de gezondheidszorg . Vrijwilligerswerk Drie miljoen mensen doen in Nederland vrijwilligerswerk , oftewel één op de vijf Nederlanders . " Stel dat die vrijwilligers er morgen allemaal mee ophouden . Dan zouden de zorg , de sport , de milieubeweging , de scouting , om maar een paar sectoren te noemen , stilvallen . De samenleving zou ontwricht raken " , aldus Vliegenthart . Vrijwilligers zijn , in tegenstelling tot bijvoorbeeld topsporters , vaak onzichtbaar . Maar volgens Vliegenthart `` zullen topsporters als geen ander beseffen dat ze zonder de inbreng van vele vrijwilligers in hun omgeving de top nooit gehaald zouden hebben . " Zonder vrijwilligers had ons land het afgelopen jaar nooit zo kunnen genieten van die onvergetelijke Nederlandse successen , bijvoorbeeld bij de Olympische Spelen . " Volgens Vliegenthart zijn er daarnaast meer sectoren waar vrijwilligersbeleid van minstens even groot belang is . De vrijwilligers die werden onderscheiden zijn : G.H. Klomp-Zwierenberg ( EHBO ) uit Eerbeek , W.H.C. Marijt-Ruijg ( ouderenzorg ) uit Voorhout , C. Verkaik ( zorg ) uit Den Haag , P.E.E. Sinester ( welzijnswerk ) uit Amsterdam en E. Meeuws ( sport ) uit Capelle aan den IJssel . Sporters Van de sporters werd oud-Olympisch en wereldkampioen Piet Kleine , die onlangs is gestopt met schaatsen , na een langdurige carrière , benoemd tot Ridder in de Orde van Oranje Nassau . De staatssecretaris karakteriseerde Kleine als " één van de Nederlandse schaatslegenden . " Zwemmer Marcel Wouda wordt eveneens Ridder in de Orde van Oranje Nassau . Wouda heeft vele jaren aan de internationale top gestaan en met zijn prestaties mede de basis gelegd voor de huidige Nederlandse zwemsuccessen . Bij de laatste OS in Sydney won Wouda een bronzen plak in de estafette . Ook paralympisch kampioen Willem Noorduin werd benoemd tot Ridder in de Orde van Oranje Nassau . De gehandicapte atleet won medailles tijdens drie achtereenvolgende Paralympische Spelen . Oud-zwemmer Cees Vervoorn werd voor zijn belangrijke bijdrage aan de gehandicaptensport als chef de mission in Atlanta en Sydney benoemd tot Officier in de Orde van Oranje Nassau . De directeur van de KNVB , Harry Been , werd vanwege zijn verdiensten in de leiding van de organisatie van EURO 2000 benoemd tot ridder in de Orde van Oranje Nassau . Gezondheidszorg Minister Borst speldde dr F . Sanders , oud-voorzitter van de Orde van Medisch Specialisten , de versierselen op behorend bij de benoeming tot Officier in de Orde van Oranje Nassau . Sanders heeft , volgens de minister , na zijn aantreden vier jaar geleden " een belangrijke brugfunctie vervuld " . Orde en ministerie werken nu steviger dan ooit gezamenlijk aan belangrijke verbeteringen voor de gezondheidszorg , aldus minister Borst . Ook prof. Mr. Roscam Abbing werd benoemd tot Officier in de Orde van Oranje Nassau . Deze raadsadviseur van VWS neemt volgens Borst " zowel nationaal als internationaal een zeer vooraanstaande positie in op haar vakgebied . " Prof Roscam Abbing is één van de grondleggers van het gezondheidsrecht in Nederland en één van de drijvende krachten achter de Europese ontwikkeling van het gezondheidsrecht . Mw. H. Hillmann werd benoemd tot Officier in de Orde van Oranje Nassau . Zij heeft zeer belangrijke bijdragen geleverd aan de professionalisering en positieverbetering van verpleegkundigen en verzorgenden in Nederland . Sinds 1996 is zij directeur van het Landelijk Centrum Verpleging & Verzorging ( LCVV ) .

WR-P-E-F-0000000647.dcoi
Wet tegen dopinghandel in werking getreden Persbericht , 8-5-2001 Dinsdag 8 mei 2001 , Persbericht nummer 44 Illegale handel in geneesmiddelen kan voortaan een gevangenisstraf van maximaal zes jaar of een geldboete van 100.000 gulden opleveren . Een wijziging van de Wet op de Geneesmiddelenvoorziening ( WOG ) die dat regelt is dinsdag van kracht geworden door publicatie in het Staatsblad . De hogere strafmaat moet er tevens toe leiden dat deze illegale handel beter opgespoord kan worden . De betreffende geneesmiddelen worden vaak gebruikt voor doping in de sport . Staatssecretaris Margo Vliegenthart van Volksgezondheid , Welzijn en Sport ( VWS ) heeft in 1999 het initiatief genomen voor de wetswijziging . De directe aanleiding waren de ervaringen van de Inspectie voor de Gezondheidszorg ( IGZ ) en een rapport van het Nederlands Centrum voor Dopingvraagstukken ( NeCeDo ) . In dit rapport werd geconstateerd dat er tussen de 150 en 200 miljoen gulden omgaat in de handel in dopingmiddelen in de sport . Het NeCeDo stelde ook dat de lage strafmaat voor overtredingen van de WOG een belemmering vormt om de handel effectief aan te kunnen pakken . Een werkgroep onder leiding van de IGZ heeft vervolgens concrete voorstellen voor wetswijziging ontwikkeld . De ministerraad heeft in juni 2000 op voorstel van minister Borst ( VWS ) , minister Korthals ( Justitie ) en Vliegenthart ingestemd met een wijziging van de Wet op de Geneesmiddelenvoorziening . De Tweede Kamer en de Eerste Kamer hebben vervolgens met de wetswijziging ingestemd . Door deze wijziging wordt illegale handel in geneesmiddelen en het verhandelen van nagemaakte geneesmiddelen niet langer als een in de WOG opgenomen overtreding maar als een economisch delict in de zin van de Wet op de economische delicten aangemerkt . Hierdoor kunnen zwaardere straffen worden opgelegd ; als gevolg van de hogere strafmaat kunnen ook meer opsporingsmiddelen worden toegepast .

WR-P-E-F-0000000648.dcoi
Ruim 11.000 mensen extra geholpen door wachtlijstaanpak gehandicapten Persbericht , 9-5-2001 Woensdag 9 mei 2001 , persbericht nummer 45 In de gehandicaptenzorg zijn dankzij de wachtlijstaanpak 11.569 meer mensen geholpen ( meting eind maart 2001 ) . Bij de laatste meting ( eind 2000 ) waren er 7.441 mensen extra geholpen . Dit maakt staatssecretaris Margo Vliegenthart ( VWS ) bekend in brief aan de Tweede Kamer . Bij de totale extra productie gaat het om 8.677 mensen in de verstandelijk gehandicaptenzorg , 1.548 mensen in de lichamelijk gehandicaptenzorg en 1.344 mensen in de zorg voor zintuiglijk gehandicapten die geholpen zijn . De extra geleverde zorg bestaat grotendeels uit ambulante zorg en persoonsgebonden budgetten . De levering van extra zorg is sinds juli vorig jaar op gang gekomen . Met de maatregelen is in totaal bijna 340 miljoen gulden gemoeid . Staatssecretaris Vliegenthart heeft vorig jaar met de zorgverzekeraars afgesproken dat er extra geld beschikbaar blijft voor de wachtlijstaanpak in de gehandicaptenzorg en de ouderenzorg mits aangetoond wordt dat het daadwerkelijk voor extra zorg wordt gebruikt ( ' boter bij de vis ' ) . Vorig jaar is de vraag naar gehandicaptenzorg flink gestegen . Het aantal indicaties voor verstandelijk gehandicaptenzorg is toegenomen van 14.592 in 1999 naar 20.159 in 2000 . Dit is een stijging van bijna 40 % . Vooral de vraag naar ambulante zorg neemt sterk toe . De wachtlijsten zijn van eind 1999 tot december 2000 gedaald van 21.068 naar 15.194 . Na de zomer zijn de nieuwe wachtlijstgegevens bekend .

WR-P-E-F-0000000649.dcoi
VWS steunt masterplan jeugdvoetbal Persbericht , 14-5-2001 Maandag 14 mei 2001 , persbericht nummer 47 Staatssecretaris Margo Vliegenthart van VWS stelt de komende drie tot zes jaar financiële ruimte beschikbaar ter ondersteuning van het masterplan dat de KNVB maandag heeft gepresenteerd voor de versterking van het jeugdvoetbal in Nederland . De bijdrage aan het plan van de KNVB past in de breedtesportimpuls van het kabinet , waaraan in toenemende mate ook sportbonden meedoen . Vliegenthart is enthousiast over het masterplan . " Het interessante van het plan is de combinatie van gerichte ondersteuning van verenigingen , aandacht voor bijzondere groepen als meisjes , gehandicapten en allochtonen en bijzondere thema's , bijvoorbeeld de relatie sport en onderwijs . De KNVB komt met dit plan op voor het jeugdvoetbal . Tegelijkertijd toont de bond nadrukkelijk haar maatschappelijke verantwoordelijkheid door de opbrengst van EURO 2000 over de volle breedte van het jeugdvoetbal te investeren " , aldus de staatssecretaris . De bijdrage van VWS beloopt , afhankelijk van de concrete uitwerking van de plannen door de KNVB , één tot anderhalf miljoen gulden per jaar gedurende een periode van drie tot zes jaar . De zogenoemde breedtesportimpuls van het kabinet richt zich vooral op gemeenten , maar ook sportbonden kunnen eraan deelnemen . Inmiddels hebben zeventien sportbonden plannen ingediend voor de breedtesportimpuls .

WR-P-E-F-0000000650.dcoi
Voorjaarsbrief zorg : 1,9 miljard extra voor extra zorg en arbeidsmarktmaatregelen Persbericht , 15-5-2001 Dinsdag 15 mei 2001 , persbericht nummer 48 Het kabinet stelt voor dit jaar 650 miljoen gulden extra beschikbaar voor meer zorg in ziekenhuizen , verpleging en verzorging , gehandicaptenzorg en geestelijke gezondheidszorg . Voor gerichte arbeidsmarktmaatregelen komt in 2001 bijna een miljard gulden extra beschikbaar . Het gaat daarbij bijvoorbeeld om betere loopbaanperspectieven , werving en scholing van herintreders , verbetering praktijkstages en bestrijding van ziekteverzuim onder het personeel van de zorgsector en om de ondersteuning van huisartsen en andere vrije beroepsbeoefenaren . In totaal is voor de zorg ruim 1,9 miljard gulden extra beschikbaar gesteld . Dit schrijven minister Borst en staatssecretaris Margo Vliegenthart in de Voorjaarsbrief Zorg , die vandaag naar de Tweede Kamer is gestuurd . De Voorjaarsbrief Zorg schetst het beeld van de uitgaven en financiering van de zorgsector in het jaar 2001 na de recente kabinetsbesluiten . Het beeld van de Voorjaarsbrief Zorg 2001 sluit aan bij de Voorjaarsnota 2001 , die de minister van Financiën gelijktijdig aan de Kamer heeft verstuurd . Het aanpakken van onredelijke wachttijden is prioriteit nummer één van de bewindslieden van VWS . Het extra geld voor dit jaar wordt verdeeld over de ziekenhuizen ( 250 miljoen ) , verzorgingshuizen , verpleeghuizen en thuiszorg ( 170 miljoen ) , gehandicaptenzorg ( 130 miljoen ) en geestelijke gezondheidszorg ( 100 miljoen ) . Zorgverzekeraars mogen op grond van het Actieplan Zorg verzekerd dat het kabinet in november 2000 heeft vastgesteld , met instellingen aanvullende afspraken maken over extra zorg om de wachttijden terug te brengen . Voorwaarde is dat de noodzaak van de extra zorg wordt aangetoond en dat de wachtlijstadministratie op orde is . De extra zorg wordt alleen vergoed voor zover die daadwerkelijk is gerealiseerd , dus ' boter bij de vis ' . Voor de invoering van een nieuw bekostigingssysteem voor ziekenhuizen , gebaseerd op reële produktprijzen is in 2001 150 miljoen beschikbaar . Aanvullend trekt het kabinet dit jaar ruim 100 miljoen gulden uit voor onder meer investeringen in de indicatiestelling van cliënten en de veiligheid van bloedproducten .

WR-P-E-F-0000000651.dcoi
Jaarbeeld zorg 2000 : veel extra mensen geholpen Persbericht , 16-5-2001 Woensdag 16 mei 2001 , persbericht nummer 49 Het terugbrengen van de wachttijden en de wachtlijsten in de zorg is prioriteit nummer één . Daar is vorig jaar door de partijen in de zorg hard aan gewerkt . Het extra geld ( ruim 2 miljard ) heeft geleid tot veel extra zorg . Op veel plaatsen in de zorgsector zijn de wachttijden gedaald en is de omvang van de wachtlijsten afgenomen . Dit ondanks een stijging van de vraag naar zorg . Zo hoefden mensen in 2000 minder lang te wachten op een orthopedische ingreep dan in 1997 . Ook voor een oogbehandeling ging de gemiddelde wachttijd omlaag . Het totaal aantal oogheelkundige verrichtingen is met de helft gestegen sinds 1997 . Vooral dagbehandeling is sterk gestegen ( 124 % ) wat leidt tot snellere hulp aan patiënten die minder ingrijpend is . In de verpleging en verzorging ( verpleeghuizen , verzorgingshuizen en thuiszorg ) is de omvang van de wachtlijsten in een jaar tijd met 20 % afgenomen ; in de gehandicaptenzorg ging het om een afname van 25 % . Dit schrijven minister Borst en staatssecretaris Vliegenthart in het Jaarbeeld Zorg 2000 , dat vandaag samen met het Jaarverslag 2000 over de VWS-begroting naar de Tweede Kamer is gestuurd . Het Jaarbeeld Zorg wordt dit jaar voor het eerst uitgebracht op de derde woensdag van mei Daarmee is door de bewindspersonen van VWS een versnelling van vier maanden gerealiseerd . Voorheen verscheen de verantwoording over de zorg in de Zorgnota op Prinsjesdag . Extra zorg In het stuk geven de bewindslieden van VWS aan , dat het kabinet extra middelen beschikbaar heeft gesteld voor het leveren van extra zorg om zo de wachttijden en wachtlijsten terug te brengen . Met de branche- en koepelorganisaties in de zorg zijn gedetailleerde afspraken gemaakt over de ( extra ) prestaties die zij leveren . Vervolgens zijn de bewindslieden met de zorgverzekeraars overeengekomen dat zij onder bepaalde condities ( boter-bij-de-vis ) de ruimte krijgen om bovenop de al geplande productie aanvullende afspraken te maken . Als gevolg hiervan is de productie in de zorg in 2000 gestegen en konden meer mensen sneller geholpen worden . Zo was in de thuiszorg in 2000 sprake van 1,4 mln. uur extra productie , waardoor 10.000 cliënten meer geholpen worden . In de gehandicaptenzorg is aan ruim 7.400 mensen extra zorg geleverd . Ook in de ziekenhuiszorg is opnieuw extra productie geleverd voor behandelingen waarvoor lange wachttijden bestonden , zoals bij oogheelkunde en orthopedie .

WR-P-E-F-0000000652.dcoi
Jaarverslag toetsingscommissies euthanasie Persbericht , 29-5-2001 Dit persbericht gaat uit onder verantwoordelijkheid van de regionale toetsingscommissies euthanasie . De vijf regionale toetsingscommissies euthanasie hebben vorig jaar 2123 meldingen van levensbeëindiging op verzoek en hulp bij zelfdoding getoetst . In 1866 gevallen ging het om euthanasie , in 213 gevallen om hulp bij zelfdoding en in 44 gevallen betrof het een combinatie van beide . Dit blijkt uit het jaarverslag 2000 van de regionale toetsingscommissies euthanasie dat dinsdag 29 mei is gepubliceerd . De toetsingscommissies oordeelde in bijna alle gevallen dat de arts zorgvuldig gehandeld had . In een aantal gevallen moesten artsen schriftelijk of mondeling een nadere toelichting geven aan de commissies . De weerslag van deze toelichtingen zijn in het uiteindelijke oordeel opgenomen . In 2000 is in drie gevallen geoordeeld dat de arts niet zorgvuldig heeft gehandeld . Deze gevallen zijn inmiddels door het Openbaar Ministerie geseponeerd . De levensbeëindiging vond in 1773 gevallen thuis plaats , in 278 gevallen in een ziekenhuis , in 65 gevallen in een verpleeg / verzorginghuis en in 7 gevallen elders ( bijvoorbeeld in een hospice ) . In verreweg de meeste gevallen leden mensen aan kanker . Het aantal meldingen is in 2000 licht gedaald ten opzichte van 1999 ( 2216 meldingen ) . De oorzaak van deze daling is niet duidelijk . Het door het kabinet aangekondigde evaluatie-onderzoek naar de praktijk en melding van euthanasie moet daar inzicht in bieden . Er zijn vijf regionale toetsingscommissies , gevestigd in Groningen , Arnhem , Haarlem , Rijswijk en ' s-Hertogenbosch . Elke commissie bestaat uit drie leden , namelijk een jurist / voorzitter , een arts en een ethicus . De commissies toetsen gemelde gevallen van euthanasie en hulp bij zelfdoding aan de hand van de regeling geformuleerde zorgvuldigheidseisen . Zo moet er sprake zijn van een vrijwillig , weloverwogen en duurzaam verzoek , er moet sprake zijn van uitzichtloos en ondraaglijk lijden van de patiënt naar heersend medisch inzicht , moet de behandelend arts ten minste één onafhankelijk arts hebben geraadpleegd en moet de levensbeëindiging medisch zorgvuldig zijn uitgevoerd .

WR-P-E-F-0000000653.dcoi
Inspecteur-Generaal : advies Abeln steun in de rug Persbericht , 31-5-2001 Inspecteur-Generaal voor de Gezondheidszorg Herre Kingma is blij met het advies van de commissie-Abeln . Deze commissie bracht vandaag een advies uit over de strategie voor de Inspectie voor de Gezondheidszorg ( IGZ ) . Kingma : " De commissie legt de vinger op de zere plek . Inderdaad moet de werkwijze veel uniformer en moet de inspectie meer openheid betrachten . Ook moet zij waar dat nodig is krachtiger optreden . Overigens werk ik daar al sinds mijn aantreden in juni 2000 aan . Dit advies is dan ook een ondersteuning van die koers . Intern is er al veel gebeurd aan versterking van het management en verbetering van de organisatie . Als we moeten inzetten op meer algemeen toezicht , moet je wel de mensen en de middelen hebben . Alleen zo kun je de aanbevelingen van de commissie waarmaken . Ik heb er alle vertrouwen in , dat dit de komende jaren in orde komt . Ik denk dat ik er nog een jaar of drie voor nodig heb . " Eén van de belangrijkste punten uit het advies vindt Kingma dat de IGZ zich meer moet profileren : " Wij werken wel op gezag van de minister maar tevens als onafhankelijke toezichthouder voor de burgers . Die mogen dan ook weten waar we mee bezig zijn . In alle openheid en duidelijkheid . Ik zie hier een belangrijke taak voor ons in de verdere verandering van ' silent service ' naar ' public service ' . We moeten zichtbaar opereren . En we moeten voor de burgers bereikbaar zijn . " De afgelopen jaren gingen er stemmen op om zorgaanbieders veel meer zelf met toezicht te belasten . " Het interne toezicht - de zogenoemde health care governance - heeft nog te weinig profiel . Voor toezicht op toezicht is het nu nog te vroeg , " aldus Kingma . " Een goede toezichthouder in de zorg moet niet te veel op afstand werken . Daarvoor heb je een grotere en beter toegeruste Inspectie nodig . " Kingma wijst er tenslotte op dat hij al met een kwaliteitsimpuls binnen de IGZ begonnen is . " We zijn al op weg naar een andere manier van werken . We stellen hogere eisen aan de kwaliteit van onze eigen mensen . En we hoeven niet alles zelf te weten : als het echt nodig is , kunnen we specifieke deskundigheid van externe specialisten betrekken . De Inspectie blijft natuurlijk wel voor die werkzaamheden verantwoordelijk . "

WR-P-E-F-0000000654.dcoi
Lange wachttijden in de zorg tasten kwaliteit en keuzevrijheid aan Persbericht , 7-6-2001 Dit persbericht gaat uit onder verantwoordelijkheid van de Inspectie voor de Gezondheidszorg Al enige jaren achtereen constateert de Inspectie voor de Gezondheidszorg dat er sprake is van een afnemende toegankelijkheid in de gezondheidszorg als gevolg van lange wachttijden . Dit tekort wordt breed in de samenleving gevoeld . Niet alleen tasten lange wachttijden de toegankelijkheid aan , ook het elementaire recht op keuzevrijheid komt daardoor onder druk te staan in een samenleving die keuzevrijheid in haar vaandel schrijft . Hiermee begint de Inspecteur Generaal , Herre Kingma , de Jaarrapportage 2000 van de Inspectie voor de Gezondheidszorg , die vandaag openbaar is geworden .

WR-P-E-F-0000000655.dcoi
Eén algemene zorgverzekering Persbericht , 6-7-2001 Er komt één algemene verzekering voor alle noodzakelijke medische zorg . Alle Nederlandse ingezetenen zijn daarmee dan tegen ziektekosten verzekerd . Het onderscheid tussen ziekenfonds en particulier vervalt met de invoering van de algemene verzekering . De nieuwe verzekering kan over enkele jaren ingaan . Daarna kan ook de zorg die verzekerd is via de AWBZ ( verpleeghuiszorg , thuiszorg , ouderenzorg , gehandicaptenzorg en geestelijke gezondheidszorg ) in deze algemene verzekering worden opgenomen . De invoering van de algemene zorgverzekering is het sluitstuk van een vernieuwingsoperatie van de gezondheidszorg , die al enkele jaren aan de gang is . De kern van deze vernieuwing is de omslag van aanbodsturing met veel overheidsbemoeienis naar een vraaggerichte zorg met meer vrijheden èn verantwoordelijkheden voor cliënten , aanbieders en verzekeraars . Dat staat in de nota ' Vraag aan bod ' . Minister Borst en staatssecretaris Vliegenthart van VWS hebben deze nota vandaag namens het kabinet gepubliceerd . Met de nota lost het kabinet een belofte uit het Regeerakkoord van Paars II in . Zorgvraag centraal De vernieuwing in de zorg is gericht op het meer centraal plaatsen van de wensen van patiënten en cliënten . De bevolking stelt steeds hogere eisen aan de zorg , onder meer omdat men op medisch gebied steeds beter geïnformeerd is . Bovendien wordt de bevolking steeds ouder en komen er steeds meer mogelijkheden op medisch-technologisch terrein . Mensen nemen geen genoegen meer met standaardzorg , maar willen zorg die naar hun behoeften op maat is gesneden . Zorgaanbieders en zorgverzekeraars Om zorg-op-maat te kunnen bieden is het nodig dat zorgaanbieders en zorgverzekeraars , binnen publieke randvoorwaarden , voldoende speelruimte krijgen . Dit kan het beste worden gerealiseerd door meer marktwerking in de verschillende onderdelen van de zorg , in een verantwoord tempo en op een verantwoorde manier . Aanbieders en verzekeraars dingen naar de gunsten van patiënten en verzekerden . Zij doen dat in onderlinge concurrentie en dragen daarbij financiële risico's . Zo worden zij aangezet tot een innoverende , klantgerichte en kostenbewuste opstelling . De zorgverzekeraars krijgen een belangrijke rol bij de " inkoop " en de regie van de zorg . Om die rol goed te kunnen vervullen is het nodig dat de huidige versnippering in zorgverzekeringen plaatsmaakt voor één algemene verzekering . Algemene verzekering De nieuwe verzekering dekt alle noodzakelijke medische zorg . Dat is zorg die zijn werkzaamheid bewezen heeft , doelmatig toegepast kan worden en die mensen in het algemeen niet zelf kunnen betalen . Verzekerden kunnen daarnaast kiezen voor arrangementen met " voorkeursaanbieders " ; daarbij betalen ze een lagere premie als ze kiezen voor bepaalde , door de verzekeraar geselecteerde aanbieders van zorg . Ook bestaat er de mogelijkheid van collectieve contracten . Verzekerden kunnen één keer per jaar van verzekeraar wisselen . Solidariteit Kern van de nieuwe verzekering is dat de toegang tot noodzakelijke zorg voor iedereen , ongeacht leeftijd , gezondheid of inkomen gewaarborgd blijft . Dat wordt bereikt doordat alle Nederlanders wettelijk verzekerd zijn voor noodzakelijke zorg . Zorgverzekeraars hebben de plicht om iedereen te accepteren voor de verzekering , waarbij vaststaat welke aanspraken de verzekering dekt . De verzekeraar dient bovendien voor al zijn verzekerden dezelfde premie in rekening te brengen voor hetzelfde product . Daarbij moet het voor de zorgverzekeraars aantrekkelijk zijn om ook mensen met een hoog gezondheidsrisico te verzekeren . Daarom komt er een ' vereveningssysteem ' waarmee de verzekeraars financieel gecompenseerd worden voor verzekerden met hoge gezondheidsrisico's . Premiestelling en financiering Beslissingen over de premiestructuur en eventuele eigen betalingen , en over de financiering van de nieuwe verzekering horen naar hun aard thuis bij het begin van de volgende kabinetsperiode . Dat is ook het moment om te besluiten over de compensatie van inkomenseffecten , die optreden omdat de huidige verschillen in premielast worden vervangen door één uniforme premiestructuur . Die besluitvorming dient ook in een breder afwegingskader plaats te vinden , waarbij ook de beschikbare budgettaire ruimte , de inkomensontwikkeling en het geheel van beleidsmatige prioriteiten wordt betrokken . Adviezen Minister Borst en staatssecretaris Vliegenthart ontvingen voor het nieuwe stelsel diverse adviezen en standpunten . Onder meer van de Sociaal-Economische Raad , de Raad voor de Volksgezondheid en Zorg , de Nederlandse Patiënten / Consumenten Federatie en de Consumentenbond . Borst en Vliegenthart organiseerden enkele debatten over dit onderwerp , zoals in 2000 de cyclus ' Het stelsel op de schop ' in de Balie in Amsterdam . Tevens spraken zij met diverse belanghebbende partijen . De nota is naar het parlement gestuurd . VWS brengt nog in deze kabinetsperiode in kaart wat er allemaal moet gebeuren om de nieuwe verzekering te realiseren .

WR-P-E-F-0000000656.dcoi
Regionale aanpak van wachtlijsten jeugdzorg Persbericht , 6-9-2001 De basis voor het aanpakken van de wachtlijsten in de jeugdzorg is het maken van regionale plannen met duidelijke en controleerbare afspraken . Dat adviseert de Commissie wachtlijsten jeugdzorg ( commissie-Peer ) in het rapport ' Het zal je kind maar wezen ' dat op 6 september 2001 aangeboden werd aan staatssecretaris Vliegenthart . Grote wachtlijsten bij de Bureaus Jeugdzorg ( 4000 jongeren ) en Advies- en Meldpunten Kindermishandeling ( 2000 meldingen ) hebben tot gevolg dat veel jongeren lang moeten wachten op hulp . Deze hulpinstanties hebben te weinig menskracht om aan de stijgende hulpvraag te voldoen . In de regio's zijn onacceptabele wachtlijsten voor ambulante hulp , daghulp en landelijk werkende internaten , vindt de commissie . Dit leidt tot ernstige gevolgen voor jongeren . Op korte termijn is er 64 miljoen gulden nodig , waarvan 30 miljoen al beschikbaar is gesteld door het kabinet . De commissie beveelt aan dat elke regio een duidelijk plan opstelt om de wachtlijsten te verkorten . Daarin moet staan welke jongeren het eerst geholpen worden en hoe het extra geld besteed wordt . Een landelijke taskforce moet deze plannen beoordelen en de voortgang bewaken . De commissie aanpak wachtlijsten jeugdzorg bestond uit dhr. E.F.L. Peer ( voorzitter ) , mw A.G.M. van de Vondervoort en dhr. G.J. Schutte .

WR-P-E-F-0000000657.dcoi
Jaarverslag 2000 Inspectie Jeugdhulpverlening en Jeugdbescherming Persbericht , 14-9-2001 Bij de jeugdhulpverlening worden nog niet alle regels goed nageleefd . De communicatie met de ouders en de plaatser is gebrekkig zichtbaar in de onderzochte dossiers en ook de indicatie en het hulpverleningsplan zijn ( nog ) niet helder genoeg . Dit constateert de Inspectie jeugdhulpverlening en jeugdbescherming in haar jaarverslag 2000 . De inspectie heeft bij provinciale bestuurders aangedrongen op een betere aansturing van de instellingen waarvoor zij verantwoordelijk zijn . In een aantal provincies heeft dit al geleid tot verbeteringen . De Inspectie blijft bij haar werkzaamheden de belangen van het kind centraal stellen . Alleenstaande minderjarige asielzoekers ( AMA's ) De inspectie pleit voor samenhang in de sturing , bewaking en uitvoering bij de toelating , voogdij en de opvang van alleenstaande minderjarige asielzoekers . Uitgangspunt voor de inspectie daarbij is helderheid voor de AMA's . Voorts pleit de inspectie voor deskundigheid bij de bureaus jeugdzorg en voor het ontwikkelen van jeugdzorg voor AMA's met specifieke problemen . Klachten Ondanks het bestaan van duidelijke klachtenregelingen heeft de inspectie in 2000 bijna honderd klachten ontvangen . Aard van de klachten zijn o.a. : de manier waarop instellingen het klachtrecht uitvoeren , problemen bij plaatsing in justitiële jeugdinrichtingen ; rechtspositie van cliënten bij het bureau jeugdzorg en de uitvoering van kinderbeschermingsmaatregelen door (gezins)voogdij-instellingen . Toezicht interlandelijke adoptie bij vergunninghouders In 2000 is de inspectie begonnen met het toezicht op adoptie van kinderen uit andere landen . Er is documentatie opgebouwd en een begin gemaakt met het ontwikkelen van instrumenten voor toezicht . In 2001 besteedt de inspectie speciale aandacht aan de klachtbehandeling bij de vergunninghouders . Later dit jaar verschijnt er nog een rapport van de inspectie over het toezicht op de naleving van regelgeving en kwaliteitsbeleid bij justitiële inrichtingen .

WR-P-E-F-0000000658.dcoi
Derde onderzoek THC-gehalte nederwiet Persbericht , 17-9-2001 Voor de derde maal heeft het Trimbos-instituut in opdracht van de ministeries van Volksgezondheid , Welzijn en Sport en Justitie onderzoek uitgevoerd naar het THC-gehalte van cannabis . Het THC-gehalte bepaalt de invloed van de psychoactieve effecten van cannabis op de gebruiker . Uit het onderzoek blijkt dat nederwiet in de periode 2000 tot 2001 gemiddeld 11,3 % THC bevatte . In de periode 1999 tot 2000 was dit 8,6 % . Wiet van buitenlandse herkomst bevat 5,1 % THC , gelijk aan de bevindingen in de vorige periode . Het THC-gehalte in nederhasj daalde . Omdat het nog slechts om twee metingen gaat , kan nog niet vastgesteld worden of het bij nederwiet om een incidentele uitschieter of een stijgende trend gaat . Wel heeft minister Borst het Trimbos-instituut gevraagd deze maand een nieuwe bemonstering uit te voeren en voor de jaarwisseling hierover te rapporteren . Dit staat in de brief die minister dr. E. Borst-Eilers vandaag aan de Tweede Kamer heeft gestuurd . Uit buitenlands onderzoek is bekend dat THC-gehaltes kunnen variëren . De verhoging van het THC-gehalte heeft nog niet geleid tot meer meldingen van gezondheidsproblemen . Wel vindt het ministerie het van belang om nader onderzoek te doen naar de relatie tussen ( een toename ) van het THC-gehalte en de risico's voor de gezondheid . Daartoe zijn de volgende maatregelen genomen : De frequentie van de meting van het THC-gehalte wordt verhoogd . Hierdoor kan snel duidelijkheid ontstaan of het gaat om een incidentele uitschieter of een voortgaande trend . Tevens kan worden nagegaan of het seizoen waarin de cannabis wordt gekweekt invloed heeft op het THC-gehalte . In het kader van de Nationale Drug Monitor wordt nagegaan of het aantal meldingen van incidenten met cannabis een samenhang toont met de hoogte van het THC-gehalte . Het ministerie van VWS zal nader wetenschappelijk onderzoek laten doen naar de dosis-effect relatie bij THC . In de voorlichting aan consumenten zal nadrukkelijk aandacht besteed moeten worden aan de sterkte van nederwiet en de mogelijke risico's van een hoger THC-gehalte . Uit het onderzoek van het Trimbos-instituut blijkt dat de productvoorlichting van de zijde van de coffeeshopexploitanten voor verbetering vatbaar is . In verband hiermee wordt aan de Landelijke Steunfunctie Preventie en het Steun- en Informatiepunt Drugs en Veiligheid gevraagd advies uit te brengen hoe deze vormen van voorlichting verbeterd kunnen worden .

WR-P-E-F-0000000659.dcoi
Doorgaan met investeren in zorg Persbericht , 18-9-2001 Minister Borst en staatssecretaris Vliegenthart trekken volgend jaar 1,6 miljard euro ( 3,5 miljard gulden ) extra uit voor zorg , welzijn en sport . Dat extra geld wordt onder meer besteed aan extra productie voor het verkorten van wachttijden , voor arbeidsmarktbeleid en voor de praktijkkosten van huisartsen . De totale uitgaven voor de zorg stijgen in 2002 ten opzichte van 1998 met 9,4 miljard euro ( 20 miljard gulden ) tot 36,7 miljard euro ( 81 miljard gulden ) . De gemiddelde jaarlijkse volumegroei van de zorguitgaven bedraagt in deze kabinetsperiode 3,5 procent . Dit schrijven de bewindslieden van Volksgezondheid , Welzijn en Sport ( VWS ) in de Beleidsagenda 2002 die zij dinsdag als onderdeel van de Begroting en de Zorgnota 2002 naar het parlement hebben gestuurd . Burgers beschouwen gezondheidszorg al lang niet meer als een gunst en uiten hun wensen steeds nadrukkelijker . De combinatie van welvaartsgroei de afgelopen tien jaar en de toenemende technologische mogelijkheden , leidt ertoe dat de overheid in de zorg meer via de vraag van de burger en minder via het aanbod stuurt . De overheid moet nog steeds ( financiële ) kaders stellen en toezicht houden , maar geeft daarnaast organisaties en instellingen ' in het veld ' meer ruimte om de zorg in te richten naar de wensen van de burger . De omslag van aanbodsturing naar vraagsturing is ingrijpend en voltrekt zich op meerdere VWS-terreinen : de zorg , de jeugdzorg en de kinderopvang . De bewindslieden constateren dat hiermee al vorderingen zijn gemaakt , maar erkennen dat er in de overgangssituatie soms ook spanningen ontstaan . De omslag vergt ingrijpende aanpassing van wet- en regelgeving . Belangrijke stappen gezet , ' boter bij de vis ' De belangrijkste doelstellingen op het terrein van de zorg zijn het aanpakken van de wachttijden en de werkdruk . Hier zijn belangrijke stappen gezet en is veel extra geld geïnvesteerd . Voorwaarde is steeds dat het extra geld in concrete resultaten wordt omgezet : ' boter bij de vis ' . In de ' care-sectoren ' heeft dat al effect . Zo kende de thuiszorg de afgelopen twee jaar bijvoorbeeld een groei van 8 procent . In de gehandicaptenzorg zijn in die periode 12.500 mensen meer geholpen via de wachtlijstaanpak . Het aantal persoonsgebonden budgetten is gestegen van 10.000 in 1998 naar bijna 30.000 in 2001 . Voor de aanpak van de wachtlijsten in de verpleging en verzorging is in 2002 147,5 miljoen euro beschikbaar en voor de gehandicaptenzorg 150 euro miljoen extra . Voor de gehandicaptenzorg wordt op 1 januari 2002 een nieuw financieringssysteem ingevoerd . Dit verbetert de kwaliteit van de zorg voor mensen met een zware handicap . Nu krijgen instellingen nog een ' gemiddeld ' bedrag , dat met name voor mensen met ernstige en meervoudige handicaps negatief kan uitwerken . In het nieuwe systeem kan meer worden ingespeeld op de individuele zorgbehoefte . Hiervoor is 23 miljoen euro beschikbaar . Ook in de ziekenhuissector wordt het geld voor de wachtlijstaanpak goed besteed ( Prismant evaluatie wachtlijstfonds 2000 ) . Het aantal cataractoperaties , orthopedische ingrepen en hartingrepen is fors gestegen ; de wachttijden gaan echter nog maar mondjesmaat omlaag door de sterk groeiende vraag naar ingrepen . In 2002 is er voor de ziekenhuizen 113,5 miljoen euro extra beschikbaar om de wachtlijsten verder terug te dringen . Huisartsen Voor de huisartsen komt in 2002 een bedrag van bijna 180 miljoen euro extra beschikbaar : 50 miljoen euro voor de dienstenstructuur , 113,5 miljoen euro voor de praktijkkosten en 15 miljoen euro voor tariefsherijking . Ook is voorzien in een forse uitbreiding van de opleidingscapaciteit van 325 op dit moment naar 670 huisartsen in 2004 . Arbeidsmarkt In 2000 zijn er ruim 25.000 banen in de zorg bijgekomen . Daarmee is het aantal banen in de zorg voor het eerst gestegen tot boven de één miljoen . Dat geeft aan dat de sector nog steeds in staat is mensen aan te trekken . Het aantal banen in de zorg is sinds 1995 met 17 procent gestegen , dat is drie procent meer dan de landelijke groei van 14 procent . Het aantal vacatures is lager dan gemiddeld : 2,0 procent voor de zorg tegenover een landelijk gemiddelde van 2,6 procent . Voor 2002 is 450 miljoen euro uitgetrokken voor arbeidsmarktmaatregelen in de zorg . Dat geld is bestemd voor : aantrekken van werknemers , loopbaanontwikkeling , tegengaan van verloop , tegengaan van ziekteverzuim , uitbreiding kinderopvang en vermindering van werkdruk . Hierover zijn afspraken gemaakt met de sociale partners . Daarnaast is volgend jaar nog 90 miljoen euro voor fiscale maatregelen uitgetrokken . Sport Het sportbudget wordt in 2002 uitgebreid met 5 miljoen euro . Dat wordt vooral besteed aan versterking van sport bij gemeenten , provincies en sportbonden en bij lokale sportverenigingen . Het sportbudget is in deze kabinetsperiode gestegen van 25 miljoen euro naar 72 miljoen euro , een verdrievoudiging . In het Regeerakkoord was destijds afgesproken dat het sportbudget verdubbeld zou worden tot 50 miljoen euro .

WR-P-E-F-0000000660.dcoi
Aanbieding boek ' Blijvende herinnering ' over vuurwerkramp Enschede Persbericht , 25-9-2001 Na de vuurwerkramp in Enschede hebben ruim 2000 mensen antwoord gegeven op de vraag : Wat heeft bij u de meeste indruk gemaakt gedurende de eerste uren na de explosie . De antwoorden zijn indrukwekkend . Het Instituut voor Psychotrauma heeft in opdracht van het ministerie van Volksgezondheid , Welzijn en Sport ( VWS ) en de gemeente Enschede een selectie van de antwoorden samen met zeventien interviews vastgelegd in een boek . Op donderdag 27 september overhandigt projectdirecteur mevrouw dr. Roel Huijsman-Rubingh van het ministerie van VWS het boek aan de heer A. Vasse , voorzitter van de Belangenvereniging Slachtoffers Vuurwerkramp Enschede . Bij de overhandiging zullen de geïnterviewden en andere betrokkenen aanwezig zijn . De antwoorden zijn gegeven tijdens het gezondheidsonderzoek op de vliegbasis Twente , drie weken na de vuurwerkramp . Bij het samenstellen van het boek is geprobeerd de ervaringen en gevoelens zo zuiver mogelijk weer te geven . Met het boek willen het ministerie en de gemeente anderen laten delen in de ervaringen van de getroffenen van de vuurwerkramp , waardoor zij een bijdrage kunnen leveren aan het verwerkingsproces . Het inhoud van het boek is naast het Nederlands weergegeven in het Engels , Duits , Turks en Arabisch . Het boek is bestemd voor alle mensen die zijn ingeschreven bij het Informatie en Adviescentrum .

WR-P-E-F-0000000661.dcoi
Veel animo voor vrijwilligersimpuls gemeenten Persbericht , 5-10-2001 De belangstelling van gemeenten voor de vrijwilligersimpuls van het kabinet is groot . Zo'n vierhonderd gemeenten hebben zich aangemeld met voorstellen voor versterking van het lokale vrijwilligerswerk . Staatssecretaris Margo Vliegenthart van Volksgezondheid , Welzijn en Sport ( VWS ) heeft dat vrijdag in Utrecht bekendgemaakt bij de uitreiking van de Gulden Gildeprijzen . Het kabinet trekt dit jaar 25 miljoen gulden uit . Gemeenten konden tot 1 oktober plannen indienen voor de vrijwilligersimpuls . De voorstellen moeten lokale vrijwilligersbeleid structureel versterken ; het mogen geen incidentele projecten zijn . Voorstellen zijn onder meer gedaan voor het realiseren van een lokale vrijwilligerscentrale , het steunen van lokale comité's , cursussen sociale hygiëne voor het beheren van een kantine , het opzetten van vrijwilligersnetwerken en het ondersteunen van vrijwilligers bij lokale omroepen . Ook na 2001 trekt het kabinet jaarlijks 25 miljoen gulden uit voor de vrijwilligersimpuls . Dan zijn gemeenten echter verplicht eenzelfde bedrag te investeren , zodat per saldo jaarlijks 50 miljoen beschikbaar is . Volgens Vliegenthart blijft het aantal vrijwilligers in Nederland stabiel : ongeveer drie miljoen mensen . Structurele aandacht voor en investeren in het vrijwilligerswerk is volgens de staatssecretaris hard nodig , omdat het gemiddelde aantal uren dat een vrijwilliger actief is , daalt , terwijl de vraag naar ondersteuning door vrijwilligers stijgt . De rol van ouderen is daarbij zeker van belang : twee op de drie mensen tussen de 50 en 64 jaar doet iets aan vrijwilligerswerk . De 71 gilden waar zo'n vijfduizend 50-plussers actief zijn , geven volgens Vliegenthart daarom ' een belangrijke impuls ' aan het vrijwilligerswerk .

WR-P-E-F-0000000662.dcoi
Inspectie : Kwaliteit thuiszorginstellingen is voldoende Persbericht , 9-10-2001 Bij thuiszorginstellingen die tot de AWBZ zijn toegelaten , zijn de voorwaarden voor verantwoorde zorg aanwezig . Dat concludeert de Inspectie voor de Gezondheidszorg in haar rapportage van het algemeen toezicht op de thuiszorg in de periode mei 2000 tot juli 2001 . Derhalve zijn de financiële problemen die in een aantal thuiszorgorganisaties zijn ontstaan niet betrokken in dit onderzoek . De rapportage richt zich met name op de vraag of in een vroeg stadium gesignaleerd kan worden dat de continuïteit van de organisatie - en dus de kwaliteit van zorg - in gevaar komt . Uit het rapport blijkt dat de thuiszorginstellingen veel inspanningen verrichten om het huidige peil van de kwaliteit van de zorg te handhaven , ondanks de krapte op de arbeidsmarkt . De sector en individuele instellingen hebben veel maatregelen genomen om de kwaliteit verder te verbeteren en werken aan interne kwaliteitsystemen . In het algemeen beschikken de instellingen over een goed uitgewerkt en gerealiseerd kwaliteitsbeleid , vindt er vergelijkend onderzoek plaats en doen veel instellingen aan ( externe ) toetsing en certificering . De medewerkers van de thuiszorg kenmerken zich door een goede motivatie , veel inzet en een groot verantwoordelijkheidsgevoel . In de rapportage wordt ook duidelijk welke factoren in de bedrijfsvoering de continuïteit van de organisaties en de kwaliteit van de zorg kunnen bedreigen . De fusies en reorganisaties die de laatste jaren binnen de thuiszorginstellingen hebben plaatsgevonden , kunnen nadelige gevolgen hebben voor de kwaliteit van zorg en de inrichting van de organisatie . Registratiesystemen die niet voldoende op elkaar zijn afgestemd kunnen leiden tot onverwachte problemen in de bedrijfsvoering . Personele tekorten en de fysieke en mentale belasting van de werkzaamheden kunnen negatieve effecten hebben op de beschikbaarheid van de medewerkers . Een ( te ) arbeidsintensieve registratie van feitelijke werkzaamheden stelt hoge eisen aan de inrichting van administratieve processen en verhoogt de werkdruk van de thuiszorgmedewerkers . Thuiszorginstellingen die werken in meerdere gemeenten of regio's en afhankelijk zijn van meerdere Regionale Indicatie Organen en meerdere zorgkantoren , hebben te maken met verschillende ( externe ) werkwijzen . Hierdoor is de aansturing van het zorgproces onnodig ingewikkeld . Dit persbericht verschijnt onder verantwoordelijkheid van de Inspectie voor de Gezondheidszorg

WR-P-E-F-0000000663.dcoi
Pakje Amerikaanse ambassade bevat geen miltvuur Persbericht , 12-10-2001 Het pakje dat de GGD-Den Haag donderdagmiddag 11 oktober 2001 in ontvangst heeft genomen van de Amerikaanse ambassade in Den Haag bevat geen miltvuur-bacterie . Het pakje bevatte diverse zakjes poeder . Deze zakjes zijn in gesloten toestand aan het laboratorium aangeboden . In deze zakjes met poeder zijn geen sporen van de miltvuur-bacterie gevonden .

WR-P-E-F-0000000664.dcoi
VWS opent publieksinformatielijn Miltvuur Persbericht , 16-10-2001 Vanaf dinsdag 16 oktober 2001 ( 16.30 uur ) heeft het ministerie van Volksgezondheid , Welzijn en Sport ( VWS ) een publieksinformatielijn 0800 - 3008051 opengesteld voor vragen burgers over miltvuur . Meer informatie is ook te vinden op van het ministerie .

WR-P-E-F-0000000665.dcoi
Hoogste ambtenaar VWS : haast maken met ICT in de zorgsector Persbericht , 17-10-2001 De kwaliteit en de efficiency in de zorg zouden meer gediend zijn met een verdergaande toepassing van ICT . Dat zegt de secretaris-generaal van VWS , Roel Bekker , vandaag in Rotterdam , tijdens een congres over ICT in de zorg . Woensdag 17 oktober 2001 , nummer 109 Woensdag 17 oktober 2001 , nummer 109 Hoogste ambtenaar VWS : haast maken met ICT in de zorgsector De kwaliteit en de efficiency in de zorg zouden meer gediend zijn met een verdergaande toepassing van ICT . Dat zegt de Secretaris Generaal van VWS , Roel Bekker , vandaag in Rotterdam , tijdens een congres over ICT in de zorg . Met behulp van ICT kan de kans op fouten worden gereduceerd en kunnen betere behandelingen mogelijk worden . Dat is met name voor de patiënten een belangrijke zaak . Nu wordt slechts 1 % van het zorgbudget besteed aan ICT . Dat zou aanzienlijk meer moeten zijn . Om dat te realiseren stimuleert VWS onder andere het totstandkomen van de infrastructuur waarmee een Electronisch Patiëntendossier ( EPD ) mogelijk wordt . Ook is VWS een groot voorstander van de snelle invoering van een Zorg Identificatienummer , dat voor zo'n EPD van essentieel belang is . VWS bepleit verder de totstandkoming van een ICT-instituut waarmee de huidige verdeeldheid op allerlei terreinen kan worden tegengegaan . Hoogste ambtenaar VWS : haast maken met ICT in de zorgsector De kwaliteit en de efficiency in de zorg zouden meer gediend zijn met een verdergaande toepassing van ICT . Dat zegt de Secretaris Generaal van VWS , Roel Bekker , vandaag in Rotterdam , tijdens een congres over ICT in de zorg . Met behulp van ICT kan de kans op fouten worden gereduceerd en kunnen betere behandelingen mogelijk worden . Dat is met name voor de patiënten een belangrijke zaak . Nu wordt slechts 1 % van het zorgbudget besteed aan ICT . Dat zou aanzienlijk meer moeten zijn . Om dat te realiseren stimuleert VWS onder andere het totstandkomen van de infrastructuur waarmee een Electronisch Patiëntendossier ( EPD ) mogelijk wordt . Ook is VWS een groot voorstander van de snelle invoering van een Zorg Identificatienummer , dat voor zo'n EPD van essentieel belang is . VWS bepleit verder de totstandkoming van een ICT-instituut waarmee de huidige verdeeldheid op allerlei terreinen kan worden tegengegaan .

WR-P-E-F-0000000666.dcoi
Levering van medicinale cannabis aan patiënten Persbericht , 19-10-2001 Het verstrekken van medicinale cannabis door apotheken op doktersrecept aan patiënten wordt toegestaan . Dit heeft het kabinet vandaag besloten op voorstel van minister Borst van Volksgezondheid , Welzijn en Sport . Steeds vaker kopen patiënten die aan een ernstige ziekte als MS , aids of kanker lijden cannabis ter medicatie . Hun ervaringen zijn positief : minder pijn , minder misselijkheid bij chemokuren , minder stijfheid bij MS . Hoewel het wetenschappelijk bewijs van de werkzaamheid nog niet is geleverd , verstrekken apotheken soms op doktersrecept cannabis . Dit gebeurt zonder medische begeleiding en is in strijd met de huidige wetgeving . Dit is een ongewenste situatie en daarom wil minister Borst de wet op dit punt wijzigen . In Canada en in 19 Noord-Amerikaanse Staten is het medicinaal gebruik van cannabis al toegestaan . In vele andere landen binnen en buiten Europa is de discussie hierover volop aan de gang . De te leveren cannabis zal van farmaceutische kwaliteit zijn en geproduceerd worden volgens de Voorschriften voor de verbouw van cannabis voor medicinale doeleinden , die op 18 mei 2001 in de Staatscourant gepubliceerd zijn . Binnenkort wordt begonnen met de logistieke voorbereiding van de leverantie van cannabis aan apotheken . Het Bureau voor Medicinale Cannabis zal daarvoor telers zoeken , de kwaliteitscontrole opzetten en de distributie organiseren . Dit is een omvangrijke taak vanwege de kwaliteitseisen en andere vereisten waaraan moet worden voldaan bij de productie en distributie van deze geneesmiddelgrondstof . Ook moet met de International Narcotics Control Board ( INCB ) van de Verenigde Naties worden overlegd . Hierdoor is de datum van ingang van de maatregel nog onzeker . Dit persbericht is - na afloop van de ministerrraad - op vrijdag 19 oktober 2001 uitgebracht door de Rijksvoorlichtingsdienst .

WR-P-E-F-0000000667.dcoi
Ministerraad akkoord met wijziging Wet BIG Persbericht , 19-10-2001 Aanvragen van buitenlandse artsen en tandartsen om in Nederland hun vak uit te oefenen worden voortaan alleen behandeld als zij een geldige verblijfsstatus hebben . Dat betekent dat zij de nationaliteit van een land van de EU bezitten of als vreemdeling rechtmatig in Nederland verblijven . De ministerraad is vandaag akkoord gegaan met het voorstel van minister Borst om de Wet op de beroepen in de individuele gezondheidszorg ( Wet BIG ) in deze zin te wijzigen . De wetswijziging kan veel artsen en tandartsen van buiten de EU teleurstelling besparen . Momenteel verzoeken velen om erkenning van hun diploma , zonder dat er uitzicht op is dat zij in Nederland hun beroep kunnen uitoefenen . Zij ontlenen aan het doorlopen van de procedure rond de erkenning van het diploma vaak ten onrechte het idee dat een verklaring van vakbekwaamheid zal leiden tot een geldige verblijfstatus . Op het moment dat betrokkenen te horen krijgt geen verblijfsstatus te krijgen , is veel moeite tevergeefs geweest . Het voorstel zal voor advies naar de Raad van State worden gestuurd . Dit persbericht is - na afloop van de ministerrraad - op vrijdag 19 oktober 2001 uitgebracht door de Rijksvoorlichtingsdienst .

WR-P-E-F-0000000668.dcoi
Vervolg gezondheidsonderzoek getroffenen vuurwerkramp Persbericht , 26-10-2001 Op 13 mei 2000 vond de vuurwerkramp in Enschede plaats . Om de gevolgen van deze ramp in kaart te brengen is in opdracht van het Ministerie van Volksgezondheid , Welzijn en Sport direct een groot gezondheidsonderzoek uitgevoerd . Dit eerste onderzoek heeft veel nuttige informatie opgeleverd voor de zorgverlening . Met een herhaling van het gezondheidsonderzoek in november kan de nazorg beter afgestemd worden op de behoefte onder de getroffenen . Voor het onderzoek in november worden alle getroffen bewoners en passanten , die ouder zijn dan 18 jaar , ( opnieuw ) uitgenodigd om deel te nemen . Dit geldt ook voor de politie , brandweer , ambulancemedewerkers , vrijwilligers en andere hulpverleners die bij de ramp betrokken waren . Zij worden hiervoor telefonisch benaderd door de GGD Twente . Als zij willen meedoen , ontvangen zij daarna een vragenlijst thuis . Behalve Nederlandse vragenlijsten , zijn er ook vragenlijsten in de Engelse , Duitse en Turkse taal . Bij Arabischtalige deelnemers zal de vragenlijst mondeling worden afgenomen . Deelnemers kunnen de vragenlijst thuis invullen . Voor ondersteuning bij het invullen van de vragenlijsten kan men het gratis telefoonnummer 0800 - 1100 bellen . Ook worden in Enschede locaties ingericht waar mensen terecht kunnen die vragen hebben bij het invullen . Hier zal ook hulp in verschillende talen geboden worden . Deelname aan het onderzoek bestaat uit het invullen van een vragenlijst . Daarin worden verschillende vragen gesteld over hoe het met de getroffenen gaat , zowel lichamelijk als geestelijk . Ook als getroffenen geen problemen ( meer ) hebben , is het belangrijk dat zij deelnemen . Vorig jaar is op de Vliegbasis Twenthe bloed- en urineonderzoek verricht . Aangezien er geen schadelijke stoffen zijn aangetroffen , vindt bij het herhalingsonderzoek géén bloed- en urineonderzoek plaats . Getroffenen en betrokkenen die niet hebben meegedaan aan het eerste gezondheidsonderzoek , worden evenzeer uitgenodigd deel te nemen . Deze mensen kunnen zich tot 5 november 2001 aanmelden via het gratis telefoonnummer 0800 - 1100 van het Informatie- en Advies Centrum in Enschede . Het gezondheidsonderzoek is één van de onderzoeken die worden uitgevoerd onder de projectnaam ' Gezondheidsmonitoring Getroffenen Vuurwerkramp Enschede ' ( kortweg Gezondheidsmonitoring ) . De Gezondheidsmonitoring wordt uitgevoerd in opdracht van het ministerie van Volksgezondheid , Welzijn en Sport . De GGD Twente coördineert namens dit ministerie de uitvoering van de onderzoeken die horen bij de Gezondheidsmonitoring . Bij de uitvoering van het gezondheidsonderzoek zijn het Rijksinstituut voor Volksgezondheid en Milieu en het Instituut voor Psychotrauma betrokken .

WR-P-E-F-0000000669.dcoi
Registratie homeopatische geneesmiddelen Persbericht , 26-10-2001 Met ingang van 1 januari 2002 mogen alleen nog die homeopathische geneesmiddelen verkocht worden die zijn geregistreerd . De registratie heeft tot doel de veiligheid en de kwaliteit van deze producten te garanderen . Hierbij staat het belang van de consument voorop . Registratie van homeopathische geneesmiddelen is verplicht op grond van een Europese richtlijn uit 1992 . Eind 1995 is deze richtlijn in de Nederlandse wetgeving opgenomen in het Besluit homeopathische farmaceutische producten . Dit besluit , waarin ook is aangegeven wat de registratieeisen zijn , is in nauwe samenspraak met de fabrikanten van homeopathische geneesmiddelen tot stand gekomen . Aanvankelijk was bepaald dat vanaf 2000 alle homeopathische geneesmiddelen geregistreerd moesten zijn . In de praktijk bleek dat op problemen te stuiten . Op verzoek van en in overleg met de industrie is de overgangstermijn verlengd tot eind 2001 . De afdeling Homeopathica van het College ter Beoordeling van Geneesmiddelen ( CBG ) houdt zich bezig met de beoordeling en registratie van de homeopathische geneesmiddelen . Het CBG beoordeelt of homeopathische geneesmiddelen van constante en controleerbare kwaliteit en veilig zijn . Kwaliteit heeft te maken met onder andere de gebruikte homeopathische grondstoffen waarvan de samenstelling gecontroleerd moet worden op bijvoorbeeld verontreinigingen . De bereidingswijze moet beschreven staan in een in Europa gehanteerde homeopathische farmacopee ( ' receptenboek ' ) en er moet gebruik worden gemaakt van homeopathische grondstoffen . Wanneer een aangemeld middel aan deze eisen voldoet en verder van goede kwaliteit en veilig is , kan het worden geregistreerd . De werkzaamheid van een homeopathisch product wordt niet onderzocht . Over de werkzaamheid van homeopathische geneesmiddelen bestaat wetenschappelijk geen overeenstemming . Klinische onderzoeken moeten aan de reguliere eisen voldoen . Bij de registratie wordt onderscheid gemaakt tussen twee productgroepen . De eerste productgroep ( de zogenaamde artikel 4-producten ) zijn de sterk verdunde middelen , die via de mond of op de huid worden toegediend en die geen indicatie op de verpakking hebben staan . Dit zijn de homeopathische geneesmiddelen die worden voorgeschreven in de praktijk van de klassieke homeopathie . Voor deze groep producten geldt een versimpelde beoordeling . Door de verdunning zijn er minder risico's voor bijvoorbeeld de veiligheid . Daarnaast zet de fabrikant geen indicatie op de verpakking zodat de beoordeling relatief snel en eenvoudig plaatsvindt . De tweede productgroep ( de zogenaamde artikel 6-producten ) zijn de minder sterk verdunde middelen , de middelen die wel een indicatie voor gebruik op het etiket hebben staan en de producten die niet voor oraal of uitwendig gebruik bedoeld zijn . Dit zijn de producten die doorgaans als zelfzorgmiddelen te koop zijn bij drogist en apotheek . Voor deze groep middelen gelden strengere eisen om de veiligheid te waarborgen . In geval er een indicatie voor gebruik op het etiket staat , wordt er getoetst of deze indicatie overeenkomt met de traditie in de homeopathische geneeswijze . De registratieplicht heeft gevolgen voor producten op de markt . Zo zullen een aantal fabrikanten ervoor kiezen bepaalde producten , in verband met de kosten die het indienen van een registratiedossier met zich meebrengt , niet te laten registreren . De kosten van registratie bij het CBG bedragen voor artikel 4 producten f 300 ( 136 , 13 euro ) per product , en voor artikel 6 producten f 750 ( 340,34 euro ) . Verder geven een aantal fabrikanten aan dat registratie met ingang van 1 januari 2002 voor hen niet haalbaar is omdat zij van hun buitenlandse toeleveranciers onvoldoende gegevens ontvangen over de exacte samenstelling van veel producten . Of een bepaald product ook na 1 januari 2002 nog te verkrijgen is , is nu nog niet te zeggen . In december 2001 zal duidelijk worden welke producten geregistreerd zijn . Op 26 oktober 2001 waren 1775 artikel 4-producten geregistreerd door het CBG en 1203 registratiedossiers voor artikel 4-producten waren nog in behandeling . Het aantal artikel 6-producten waarvoor een registratie-aanvraag in behandeling was bedroeg 403 . Op 26 oktober 2001 waren twee artikel 6-producten daadwerkelijk geregistreerd . Het CBG zal laatst genoemde producten voorrang geven met betrekking tot de registratie voor 1 december van dit jaar . Op 2 en 12 november aanstaande zullen consumenten- en patiëntenorganisaties overleg voeren met het ministerie .

WR-P-E-F-0000000670.dcoi
VWS-prijs voor alternatieven voor dierproeven Persbericht , 31-10-2001 De prijs Alternatieven voor dierproeven 2001 van het Ministerie van Volksgezondheid , Welzijn en Sport , groot & # 61606 ; 5000,- is toegekend aan mevrouw I. Wolterink en de heer M. Agterberg , medewerkers van het Rudolf Magnus Instituut van het Universitair Medisch Centrum Utrecht . Binnen het kader van het farmacologisch onderzoek vinden operatieve ingrepen plaats op kleine proefdieren . Zij hebben een belangrijke bijdrage geleverd aan de ontwikkeling van een beter preparaat voor het plaatsen van hersenelectroden op de schedel en aan de ontwikkeling van een effectievere warmhoudsysteem bij operatieve ingrepen bij kleine dieren . Beide toepassingen verminderen het ongerief voor de dieren en het welzijn van de dieren wordt hierdoor aanmerkelijk verhoogd . De verwachting is , dat voor beide toepassingen brede belangstelling zal bestaan binnen de proefdierkundige wereld . Op woensdag 31 oktober 2001 reikte Prof. Dr. L.F.M van Zutphen , voorzitter van de Commissie Prijs Alternatieven voor Dierproeven , de prijzen uit aan mevrouw Wolterink en de heer Agterberg . Deze uitreiking vond plaats tijdens de Biotechnische Dagen welke op 31 oktober en 1 november worden gehouden in het Congrescentrum " Koningshof " te Veldhoven . Dit persbericht is uitgegeven onder verantwoordelijkheid van de Keuringsdienst van Waren .

WR-P-E-F-0000000671.dcoi
Aanpassing verstrekkingenbesluit ziekenfondsverzekering Persbericht , 2-11-2001 De ministerraad heeft op een voorstel van minister Borst van Volksgezondheid , Welzijn en Sport ingestemd met een wijziging van het verstrekkingenbesluit ziekenfondsverzekering . De beoordeling van nieuwe geneesmiddelen op therapeutische waarde en doelmatigheid wordt verbeterd omdat de resultaten van farmaco-economisch onderzoek voortaan in de beoordeling worden meegenomen . Farmaco-economisch onderzoek geeft onder meer inzicht in de therapeutische waarde van een geneesmiddel , de kosten van het gebruik van het middel en de mogelijke besparingen op andere therapieën . Ook de criteria voor onderlinge vervangbaarheid van geneesmiddelen worden gewijzigd . Met de tot nu toe geldende criteria is het niet altijd mogelijk gebleken om een geneesmiddel in een groep van onderling vervangbare geneesmiddelen in te delen , terwijl het middel uit therapeutisch oogpunt wel gelijkwaardig is aan de middelen in die groep . De ministerraad heeft ermee ingestemd dat het ontwerpbesluit voor advies aan de Raad van State zal worden gezonden . Dit persbericht is op 2 november 2001 - na afloop van de Ministerraad - uitgebracht door de Rijksvoorlichtingsdienst .

WR-P-E-F-0000000672.dcoi
Premie standaardverzekeringen en omslagbijdragen vastgesteld Persbericht , 6-11-2001 Het kabinet stelt elk jaar de bedragen vast die maximaal in rekening mogen worden gebracht voor de standaardverzekeringen op grond van de Wet op de toegang tot ziektekostenverzekeringen 1998 ( Wtz 1998 ) per 1 januari 2002 . Deze premiebedragen zijn vandaag aan het parlement bekend gemaakt . De Eerste en Tweede Kamer hebben dertig dagen de tijd om zich hierover te buigen . De hieronder vermelde premiebedragen passen in het koopkrachtbeeld dat met Prinsjesdag is gepresenteerd . De voorstellen zien er als volgt uit : Voor de standaardpakketpolis voor studenten wordt uitgegaan van het normbedrag voor ziektekosten , dat de Wet op de studiefinanciering 2000 aangeeft . Dat is in 2002 EUR 407,40 op jaarbasis . Deze premie is inclusief de wettelijke omslagbijdragen voor Wtz en MOOZ ( Medefinanciering oververtegenwoordiging oudere ziekenfondsverzekerden ) . Indien deze wettelijke bijdragen worden afgetrokken , resteert een netto maximumpremie van EUR 7,63 ( \u019216,81 ) per maand voor studerenden van 20 jaar en ouder en van EUR 20,79 ( \u0192 45,82 ) per maand voor studerenden jonger dan 20 jaar . De totale verhoging van de maximumpremies bedraagt 8,5 % . Hierin is rekening gehouden met een verwachte kostenstijging van 5,1 % en een correctie voor het verschil tussen de geraamde en gerealiseerde kostenstijging van de twee voorgaande jaren ( 2000 : - 1,4 % en 2001 : + 4,8 % ) . De Stichting uitvoering omslagregelingen ( Suo ) heeft de Wtz- en MOOZ-omslagbijdrage voor het jaar 2002 vastgesteld . De omslagbijdragen moeten worden goedgekeurd door de Minister van VWS respectievelijk de Minister van Financiën . De Wtz-omslagbijdrage berust op de Wtz 1998 . Deze wet waarborgt de toegang tot een ziektekostenverzekering voor personen die zonder de bescherming van deze wet niet of alleen tegen een zeer hoge premie door een ziektekostenverzekeraar op een zogenaamde maatschappijpolis zouden worden geaccepteerd . Op grond van de Wtz 1998 kunnen bepaalde categorieën van personen wor-den toegelaten op een zogenaamde standaardpakketpolis . Hiervoor geldt een door de over-heid vastgesteld verstrekkingenpakket en een eveneens door de overheid vastgestelde maximumpremie . Omdat vooral mensen met relatief hoge ziektekosten op een stan-daard-pakketpolis zijn verzekerd , is de door de overheid vastgestel-de maximumpremie niet toereikend om de door die verzekerden veroorzaakte schade te bekostigen . Alle particulier verzekerden ( behalve 65-plussers ) zijn op grond van de Wtz 1998 verplicht een bijdrage ( de Wtz-omslagbijdrage ) te leveren aan de compensatie van de tekorten die de verzekeraars lijden op de standaard(pakket)polissen . De MOOZ-omslagbijdrage is een verplichte solidariteitsbijdrage van particulier verzekerden aan de ziekenfondsverzekering vanwege de meerkosten in de ziekenfondsverzekering als gevolg van het in verhouding grote aantal ouderen dat ziekenfondsverzekerd is .

WR-P-E-F-0000000673.dcoi
Aanpak sociaal economische gezondheidsverschillen Persbericht , 9-11-2001 De ministerraad wil op voorstel van minister Borst van Volksgezondheid , Welzijn en Sport de huidige gezondheidsverschillen tussen bevolkingsgroepen verminderen en wil bevorderen dat met name mensen met een lagere sociaal-economische status langer gezond leven . De concrete doelstelling is een verlenging van ongeveer 53 gezonde levensjaren nu , naar 56 gezonde levensjaren in 2020 . Hiervoor is een langdurige inspanning nodig van de rijks- en gemeentelijke overheden , maatschappelijke organisaties en burgers . Het gaat hierbij om inspanningen op het terrein van onderwijsachterstanden , integratie , armoedebestrijding , stedelijk vernieuwingsbeleid , toegankelijkheid van de gezondheidszorg en het grote-stedenbeleid . Concrete voorbeelden hiervan zijn de versterking van de eerstelijnsgezondheidszorg in achterstandswijken , verankeren van gezondheid in het grote-stedenbeleid en stimuleren van de ontwikkeling van brede scholen . Het besluit van het kabinet vloeit voort uit de eindrapportage van de commissie-Albeda en het rapport over de ' Gezondheid in de grote steden ' van het Rijksinstituut voor Volksgezondheid en Milieuhygiëne . De rapporten stellen dat slechts een deel van de gezondheidsverschillen vermijdbaar is en ook dat het individu zelf door zijn gedrag invloed op zijn gezondheid heeft . Dat kan echter niet alleen de grote gezondheidsverschillen verklaren . De voorstellen worden nader uitgewerkt met het oog op de kabinetsformatie . Dit persbericht is vrijdag 9 november 2001 na afloop van de ministerraad uitgegeven door de Rijksvoorlichtingsdienst

WR-P-E-F-0000000674.dcoi
Zelfbinding voor psychiatrische patiënten Persbericht , 9-11-2001 De ministerraad heeft op voorstel van minister Borst van Volksgezondheid , Welzijn en Sport en mede namens minister Korthals van Justitie besloten de Wet bijzondere opnemingen in psychiatrische ziekenhuizen ( Wet Bopz ) te wijzigen . Met de wijziging wordt het mogelijk dat psychiatrische patiënten afspraken maken over een vroegtijdige gedwongen opname . Tevens kunnen zij vooraf vastleggen een behandeling onder dwang in een psychiatrisch ziekenhuis te willen ondergaan ter voorkoming van crisissituaties , ook al komen zij later op deze afspraken terug . Deze vorm van zelfbinding is vooral gewenst voor psychiatrische patiënten met regelmatig terugkerende periodes van crises . Er kan een ongewenste situatie ontstaan wanneer zij tijdens een crisis niet langer bereid zijn om mee te werken aan een opname of een behandeling . Gedwongen opname en behandeling is op dit moment alleen mogelijke als er sprake is van een gevaarlijke situatie . Het wetsvoorstel is beperkt tot de psychiatrie en maakt twee varianten van zelfbinding mogelijk . De eerste variant heeft betrekking op opneming , verblijf en behandeling van nog niet opgenomen psychiatrische patiënten . De tweede variant heeft betrekking op behandeling van psychiatrische patiënten , die al gedwongen opgenomen zijn . Bij de procedure van het wetsvoorstel is aansluiting gezocht bij de procedures van bestaande rechterlijke machtigingen van de Wet Bopz . De maximale duur van de behandeling die de patiënt in de zelfbindingsverklaring kan opnemen bedraagt zes weken . De ministerraad heeft ermee ingestemd dat het wetsvoorstel voor advies aan de Raad van State zal worden gezonden . De tekst van het wetsvoorstel en van het advies van de Raad van State worden pas openbaar bij indiening bij de Tweede Kamer . Dit persbericht is vrijdag 9 november 2001 na afloop van de ministerraad uitgegeven door de Rijksvoorlichtingsdienst

WR-P-E-F-0000000675.dcoi
Zorg op maat wordt eenvoudiger Persbericht , 9-11-2001 Op voorstel van staatssecretaris Vliegenthart van Volksgezondheid , Welzijn en Sport heeft het kabinet besloten om de regeling rond het persoonsgebonden budget ( PGB ) voor ouderenzorg en gehandicapten sterk te vereenvoudigen . De vijf bestaande PGB-regelingen worden vervangen door één PGB-regeling . De huidige regeling , waarbij het budget verstrekt wordt in de vorm van trekkingsrechten met een centrale administratieverplichting en die door veel cliënten als te omslachtig en bureaucratisch wordt beschouwd , komt daarmee te vervallen . In plaats daarvan worden budgethouders zelf verantwoordelijk en krijgen het geld op een rekening overgemaakt . Hiermee is een volgende stap gezet in de vernieuwing van de Algemene Wet Bijzondere Ziektekosten ( AWBZ ) . Het kabinet heeft een afweging gemaakt tussen rechtstreeks overmaken van geld ( budget-variant ) en het uitgeven van bonnen om zorg te kunnen kopen ( voucher-variant ) . De budgetvariant bleek het meest klantvriendelijk . De budgethouders mogen het geld alleen besteden aan AWBZ-verzekerde zorg . Het budget zal in de vorm van een voorschot overgemaakt worden op de bankrekening van cliënten . Die kunnen daarmee zelf hun hulpverleners uitbetalen . De cliënten moeten als budgethouders periodiek verantwoording afleggen over de besteding van het geld . De cliënten moeten daartoe aantoonbare contracten sluiten met zorgverleners en ze moeten een financiële administratie bijhouden die door het zorgkantoor wordt gecontroleerd . De nieuwe regeling kan ingaan op 1 januari 2003 of zoveel eerder als mogelijk . De invoering loopt zo gelijk op met de invoering van functionele aanspraken in de AWBZ . De bestaande producten in de AWBZ-zorg worden dan ' flexibel ' omschreven , los van de bestaande zorgaanbieders . Verpleeghuizen , verzorgingshuizen , thuiszorginstellingen en gehandicapteninstellingen kunnen dan een breed pakket aan zorg gaan bieden , waardoor cliënten meer keuzes krijgen . Dit persbericht , nummer 17 , is vrijdag 9 november 2001 , na afloop van de ministerraad uitgegeven door de Rijksvoorlichtingsdienst

WR-P-E-F-0000000676.dcoi
Apotheker mag meer aansturen Persbericht , 9-11-2001 De ministerraad heeft op voorstel van minister Borst van Volksgezondheid , Welzijn en Sport besloten het huidige verbod voor apothekers om in meer dan één apotheek werkzaam te zijn op te heffen . Hierdoor krijgt de apotheker de mogelijkheid om zijn toezichthoudende functie op een andere wijze vorm te geven en meerdere apotheken aan te sturen . Hierdoor kunnen de lasten van de exploitatie van een apotheek worden teruggebracht , wat concurrentiebevorderend werkt . Dit wetsvoorstel is een gevolg van aanbevelingen van de werkgroep geneesmiddelen in het kader van de operatie Marktwerking , Deregulering en Wetgevingskwaliteit . Het wetsvoorstel bevat tevens een aanpassing van het burgerlijk wetboek waardoor de openbare apotheker ook onder de reikwijdte van de bepalingen inzake de geneeskundige behandelingsovereenkomst wordt gebracht . Hiermee worden de patiëntenrechten , zoals het inzagerecht , het vernietigingsrecht en de inlichtingen- en dossierplicht vastgelegd . Deze verplichtingen gelden voor de apotheker ten opzichte van zijn patiënten . Deze verplichtingen golden reeds voor andere zorgverleners . De positie van de apotheker als zorgverlener wordt hiermee benadrukt . De ministerraad heeft ermee ingestemd dat het wetsvoorstel voor advies aan de Raad van State zal worden gezonden . De tekst van het wetsvoorstel en van het advies van de Raad van State worden pas openbaar bij indiening bij de Tweede Kamer . Dit persbericht is vrijdag 9 november 2001 na afloop van de ministerraad uitgegeven door de Rijksvoorlichtingsdienst

WR-P-E-F-0000000677.dcoi
Pronk en Borst versterken lokaal mileu- en gezondheidsbeleid Persbericht , 9-11-2001 De ministers Borst van Volksgezondheid , Welzijn en Sport en Pronk van Volkshuisvesting , Ruimtelijke Ordening en Milieu gaan de negatieve gezondheidseffecten die ontstaan door milieufactoren terugdringen . Vooral het lokale milieu- en gezondheidsbeleid wordt versterkt . Zo komt er meer aandacht voor medische milieukunde bij de Gemeentelijke Gezondheidsdiensten . Beide ministeries willen beter inspelen op signalen uit de samenleving . Dit schrijven minister Borst en minister Pronk in de notitie ' Gezondheid en milieu : opmaat voor een beleidsversterking ' die vandaag naar de Tweede Kamer is gestuurd . De versterking en integratie van gezondheid en milieu zal langs twee lijnen worden ingezet . Ten eerste door de versterking van het lokale milieu- en gezondheidsbeleid . Ook zal als onderdeel van het NMP4-beleidsprogramma ' Milieu en Gezondheid ' een actieprogramma worden vastgesteld gericht op het eerder vaststellen van risico's , het verbeteren van de risicocommunicatie en het stimuleren van onderzoek . Gelijk met de notitie verschijnt het TNO rapport : Milieu en Gezondheid 2001 ; overzicht van risico's , doelen en beleid . Dit rapport is in opdracht van beide ministeries opgesteld en geeft een overzicht van alle milieufactoren die gezondheidseffecten bij mensen kunnen veroorzaken . Verontreiniging van buitenlucht met ozon en fijn stof en verontreiniging van het binnenmilieu met onder andere radonstraling en geluidsoverlast zijn de belangrijkste veroorzakers van gezondheidsklachten . Twee tot vijf procent van klachten in Nederland is toe te schrijven aan milieufactoren . De notitie onderscheidt wat de gezondheidseffecten zijn van bepaalde milieufactoren . Hierbij gaat het om bekende milieuproblemen die goed kwantificeerbare gezondheidseffecten veroorzaken ( zoals buitenlucht , binnenmilieu en geluid ) en de minder bekende milieufactoren die weinig of onduidelijke gezondheidseffecten veroorzaken ( bijvoorbeeld geuroverlast en elektromagnetische velden ) . Ook de Gezondheidsraad vroeg al eerder aandacht voor milieu en gezondheid op lokaal niveau in zijn rapport : Ongerustheid over lokale milieufactoren . De Gezondheidsraad gaf aan hoe communicatie , risicobepaling en onderzoek aan de bestrijding hiervan kunnen dragen . Burgers ervaren vaak sterke verbanden tussen milieuproblemen en overlast , klachten en daadwerkelijke gezondheidsproblemen . Klachten komen vaak voort uit ongerustheid over mogelijke gezondheidsschade . Een goede risicocommunicatie is dan van belang .

WR-P-E-F-0000000678.dcoi
Benoeming voorzitter Raad voor de Volksgezondheid en Zorg Persbericht , 16-11-2001 De ministerraad heeft er op voorstel van minister Borst van Volksgezondheid , Welzijn en Sport ingestemd om de heer drs. F.B.M. Sanders voor te dragen voor benoeming tot voorzitter van de Raad voor de Volksgezondheid en Zorg . De heer Sanders volgt per 1 januari de heer prof. drs. J. van Londen op die sinds 1995 voorzitter was van de Voorlopige Raad voor de Volksgezondheid en Zorggerelateerde Dienstverlening ( nu RVZ ) . De heer Sanders ( 1958 ) werkt als radioloog in het Diakonessenhuis in Utrecht . Hij bekleedde diverse functies bij de Landelijke Specialisten Vereniging . Van 1997 tot 2000 was hij voorzitter van de Orde van Medisch Specialisten . Ook was hij bestuurlijk actief in de Nederlandse Vereniging voor Radiologie . Van 1990 tot 1996 was hij bestuurslid en voorzitter van de Raad Beroepsopleiding Radiologisch Laboranten . Thans is hij lid van het Platform IPZorg en voorzitter van de Stichting VIZI . Deze organisaties hebben tot doel het gebruik van ICT in de gezondheidszorg en de totstandkoming van het elektronisch patiëntendossier te bevorderen . Dit persbericht is op vrijdag 16 november 2001 na afloop van de ministerraad uitgegeven door de Rijksvoorlichtingsdienst .

WR-P-E-F-0000000679.dcoi
Lokaal vrijwilligerswerk versterkt Persbericht , 28-11-2001 Alle provincies en ruim 480 gemeenten gaan aan de slag om het lokaal vrijwilligerswerk te versterken . Dit schrijft staatssecretaris Margo Vliegenthart van VWS woensdag aan de Tweede Kamer . Voor de versterking van het lokaal vrijwilligerswerk heeft het kabinet voor de periode 2001 tot en met 2004 jaarlijks 25 miljoen gulden beschikbaar gesteld . Na 2001 zijn gemeenten en provincies verplicht eenzelfde bedrag te investeren , zodat per saldo jaarlijks 50 miljoen beschikbaar is . Het aantal van ruim 3 miljoen vrijwilligers in Nederland is vrij stabiel . Tegelijkertijd blijft de vraag naar vrijwilligers toenemen . Om het aantal vrijwilligers op peil te houden moet het vrijwilligersbeleid aantrekkelijker gemaakt . Stimuleringsregeling Gemeenten en provincies kunnen op grond van de Stimuleringsregeling vrijwilligerswerk een uitkering aanvragen voor activiteiten waarmee het vrijwilligerswerk wordt versterkt . De activiteiten moeten gericht zijn op deskundigheidsbevordering van de vrijwilliger door scholing en training . Het behouden en werven van nieuwe vrijwilligers en het ondersteunen van vrijwilligersorganisaties . Met de stimuleringsregeling worden gemeenten en provincies aangezet een stevige basis te leggen voor een versterkt vrijwilligersbeleid waarop ook na afloop van de regeling kan worden voortgeborduurd . De Stimuleringsregeling vrijwilligerswerk is een van maatregelen waarmee Margo Vliegenthart een impuls geeft aan de versterking van het vrijwilligerswerk op lokaal niveau . Daarnaast heeft zij een Commissie ter stimulering van het lokaal vrijwilligerswerk geïnstalleerd . De commissie gaat gemeenten en provincies stimuleren om nieuw vrijwilligersbeleid op te zetten . Gemeenten en provincies worden door deze activiteiten niet alleen geprikkeld om hun vrijwilligersbeleid verder uit te bouwen en te versterken , maar er is nu ook financiële ruimte om dat beleid handen en voeten te geven . Brochure lokaal vrijwilligersbeleid aangeboden Staatssecretaris Vliegenthart heeft woensdag uit handen van directeur Hans Baaijens van de Vereniging van Nederlandse Gemeenten ( VNG ) het eerste exemplaar ontvangen van een brochure voor lokaal vrijwilligersbeleid . De brochure is ontwikkeld in het kader van het Internationaal Jaar van de Vrijwilligers en wordt onder alle gemeenten verspreid . De brochure is een handreiking voor gemeenten voor het opzetten of vernieuwen van het lokale vrijwilligersbeleid . Ze is mede tot stand gekomen met hulp van de Nederlandse Organisatie Vrijwilligerswerk ( NOV ) en de stichting VrijwilligersManagement ( sVM ) .

WR-P-E-F-0000000680.dcoi
Groei kinderopvang in 2001 als nooit tevoren Persbericht , 29-11-2001 De kinderopvang is dit jaar gegroeid als nooit tevoren . Er zijn 28.000 plaatsen bijgekomen , zo blijkt uit de monitor uitbreiding kinderopvang die jaarlijks in opdracht van staatssecretaris Vliegenthart van VWS wordt gemaakt . De cijfers worden 29 november 2001 naar de Tweede Kamer gestuurd . In 2000 bedroeg de groei van de kinderopvang nog 14.000 plaatsen . Voor de monitor zijn de gegevens gevraagd van alle ruim 1.100 kinderdagverblijven in Nederland . Het totaal aantal plaatsen in de kinderopvang komt daarmee in 2001 op 154.000 . Met deze groei komt het totaal aantal extra kindplaatsen in deze kabinetsperiode op 60.000 . In het Regeerakkoord is afgesproken dat er eind 2002 72.000 extra plaatsen in de kinderopvang bij moeten zijn gekomen . Volgens de monitor worden dat er waarschijnlijk bijna 80.000 , waarmee de taakstelling van VWS in deze kabinetsperiode ruimschoots zou worden gehaald . Het kabinet heeft voor de uitbreiding via subsidies via gemeente en fiscalemaatregelen voor bedrijven ongeveer een half miljard gulden uitgetrokken . De buitenschoolse opvang voor kinderen van 4 tot 12 jaar is in 2001 fors gegroeid . In totaal zijn er 12.000 bso-plaatsen bijgekomen , terwijl dat er in 2000 nog 5.000 waren . Het aantal opvangplaatsen voor kinderen van 0 - 4 jaar is dit jaar met 14.000 gegroeid . In totaal zijn er eind 2001 in Nederland 93.000 plaatsen voor opvang van 0 tot 4-jarigen en ruim 49.000 plaatsen voor buitenschoolse opvang . Het aantal plekken in de gastouderopvang is dit jaar met 2.000 gestegen tot ruim 11.000 .

WR-P-E-F-0000000681.dcoi
Ministerraad stemt in met modernisering huisartsenzorg Persbericht , 30-11-2001 De ministerraad heeft ingestemd met het voorstel van minister Borst van Volksgezondheid , Welzijn en Sport om de huisartsenzorg te moderniseren . Het voorstel is gebaseerd op het advies van de commissie-Tabaksblat . Kern van het voorstel is dat de huisarts de spil van onze gezondheidszorg moet blijven . Huisartsen bieden laagdrempelige zorg en zij handelen negentig procent van de gezondheidsklachten af . De huidige huisartsenzorg kent echter diverse knelpunten . Jonge huisartsen willen vaak parttime werken , wat in een solopraktijk niet mogelijk is . Patiënten worden steeds veeleisender , waardoor de werkdruk groot is , ook tijdens de avond- en weekenddiensten . Huisartsen doen veel werkzaamheden die net zo goed of beter door een verpleegkundige of administratief medewerker gedaan kunnen worden . Tenslotte is de financiering van de huisartsenzorg niet helder , omdat inkomens en onkosten door elkaar lopen . Het voorstel van het kabinet omvat onder andere de volgende punten : Bij de avond- , nacht- en weekenddiensten kunnen huisartsen samenwerken . Voor 200.000 à 300.000 patiënten kan één huisartsenpost functioneren , waar altijd een huisarts beschikbaar is , ondersteund door assistenten . Op veel plaatsen in Nederland werkt dit al. Hiervoor is 150 miljoen gulden per jaar beschikbaar . Het aantal diensturen per huisarts loopt hierdoor sterk terug . Praktijkkosten en gezondheidscentra worden gestimuleerd . In een gezondheidscentrum werken naast artsen ook verpleegkundigen , fysiotherapeuten en maatschappelijk werkers . De verpleegkundigen doen zelfstandig het controlespreekuur voor chronisch zieken . Huisartsen kunnen zich beperken tot hun eigenlijke taak . Praktijkkosten en inkomen worden gescheiden . Bij het inkomen zal , naast een bedrag voor de beschikbaarheid van de huisarts , gewerkt gaan worden met kostendekkende tarieven . De voorstellen zullen nader worden uitgewerkt in samenwerking tussen het ministerie van Volksgezondheid , Welzijn en Sport , de huisartsen en de zorgverzekeraar . Dit persbericht is na afloop van de ministerraad op 30 november 2001 uitgebracht door de Rijksvoorlichtingsdienst .

WR-P-E-F-0000000682.dcoi
Geen dubbele ziektekostenpremie meer voor actieve militairen Persbericht , 14-12-2001 Het kabinet heeft op voorstel van minister Borst van Volksgezondheid , Welzijn en Sport besloten dat militairen met een bijbaan per 1 januari 2002 geen dubbele premie voor de ziektekostenverzekering meer hoeven te betalen . Militairen die ook als zelfstandige of in loondienst werken betalen soms twee keer premie voor ziektekosten , zowel via de reguliere militaire ziektekostenverzekering als via het ziekenfonds . Het College voor Zorgverzekeringen ( CVZ ) wees er vorig jaar op dat daar géén dubbele aanspraken tegenoverstaan : een militair kan volgens de ziekenfondswet géén aanspraak maken op ziekenfondszorg , omdat hij al elders verzekerd is . Minister Borst en staatssecretaris van Defensie Van Hoof willen een einde maken aan deze situatie . Betrokkenen kunnen verzoeken om teruggave van de ziekenfondspremie . Dit persbericht is vrijdag 14 december 2001 na afloop van de ministerraad uitgegeven door de Rijksvoorlichtingsdienst

WR-P-E-F-0000000683.dcoi
Xenotransplantaties verboden Persbericht , 14-12-2001 De ministerraad heeft er op voorstel van minister Borst van Volksgezondheid , Welzijn en Sport mee ingestemd xenotransplantatie te verbieden zolang daaraan onaanvaardbare risico's voor de patiënt en de volksgezondheid zijn verbonden . Xenotransplantatie is transplantatie van levend dierlijk materiaal naar mensen . Het verbod op xenotransplantatie zal geen gevolgen hebben voor transplantaties die nu al worden uitgevoerd met ' dode ' dierlijke bestanddelen , zoals de transplantatie van varkenshartkleppen naar mensen . In de toekomst kunnen bepaalde transplantaties met ' levende ' bestanddelen van dieren worden toegestaan . Preklinisch onderzoek moet dan duidelijk hebben gemaakt dat er aan het uitvoeren van die transplantaties geen onaanvaardbare risico's voor mensen verbonden zijn . Dit persbericht is vrijdag 14 december 2001 na afloop van de ministerraad uitgegeven door de Rijksvoorlichtingsdienst .

WR-P-E-F-0000000684.dcoi
Gehandicapten en chronisch zieken krijgen recht op doeltreffende aanpassingen Persbericht , 14-12-2001 Gehandicapten en chronisch zieken krijgen recht op doeltreffende aanpassingen die nodig zijn om volwaardig in de maatschappij te functioneren . Voorlopig wordt dit van toepassing op de terreinen arbeid en beroepsopleiding . In de toekomst zal dit recht worden uitgebreid naar andere terreinen . Overheden , bedrijven en instellingen moeten op deze terreinen doeltreffende aanpassingen plegen als gehandicapten en chronisch zieken daar om vragen . Deze aanpassingen mogen geen onevenredige belasting vormen voor degene die ze moet verrichten . Dat staat in het wetsvoorstel gelijke behandeling op grond van handicap of chronische ziekte dat staatssecretaris Vliegenthart Ministerie van Volksgezondheid , Welzijn en Sport namens het kabinet aan de Tweede Kamer zal aanbieden . Van doeltreffende aanpassing is sprake als deze geschikt en noodzakelijk is voor deelname door de gehandicapte of chronisch zieke aan het maatschappelijk leven als ieder ander . De rechtspraktijk moet dit begrip nader invullen . Gehandicapten en chronisch zieken kunnen met klachten over het uitblijven van doeltreffende aanpassingen terecht bij de Commissie Gelijke Behandeling . Ook is het mogelijk de burgerlijke rechter in te schakelen . Met dit wetsvoorstel zet het kabinet een belangrijke stap om de gelijke behandeling van gehandicapten en chronisch zieken te stimuleren en discriminatie juridisch tegen te gaan . Het kabinet is van plan om ook nog andere onderwerpen in dit wetsvoorstel te gaan regelen , zoals vervoer , wonen en de toegang tot goederen en diensten . In een brief die tegelijkertijd met het wetsvoorstel aan de Tweede Kamer zal worden aangeboden , wordt aangekondigd dat de komende tijd de mogelijkheden hiertoe onderzocht zullen worden . Dit persbericht is vrijdag 14 december 2001 na afloop van de ministerraad uitgegeven door de Rijksvoorlichtingsdienst

WR-P-E-F-0000000685.dcoi
Hechte samenwerking tussen TBS en GGZ wenselijk Persbericht , 24-12-2001 De ministerraad heeft op voorstel minister Korthals van Justitie en minister Borst van Volksgezondheid , Welzijn en Sport ingestemd met het kabinetsstandpunt over het rapport ' Veilig en wel ' van de Commissie beleidsvisie TBS . Daarin is vastgestel dat de samenwerking tussen de TBS-klinieken en de geestelijke gezondheidszorg ( GGz ) moet minder vrijblijvend worden . Het gaat daarbij niet alleen om een bij de vraag passende en doelmatige inzet van de schaarse forensische psychiatrische capaciteit en de verwachte positieve effecten op de door- en uitstroom , maar ook om de algehele kwaliteitsverbetering door de uitwisseling van kennis , ervaring en personeel tussen de GGz en TBS . Dit tweerichtingsverkeer draagt bij aan het doorbreken van het isolement en het ontstoppen van het TBS-systeem . De commissie , onder voorzitterschap van mr. A. Kosto , is vorig jaar verzocht een visie te ontwikkelen over de positie van de TBS-inrichtingen ten opzichte van de GGz-instellingen . De commissie adviseerde de TBS-inrichtingen op termijn te integreren in de GGz , omdat naar verwachting daardoor het isolement van de TBS kan worden doorbroken . TBS-gestelden zullen daardoor vlotter naar de algemene GGz-instellingen kunnen doorstromen , wanneer dat tenminste met het oog op de maatschappijbeveiliging verantwoord is . Het kabinet vindt dat integratie te ver gaat , maar wil wel dat niet vrijblijvende vormen van samenwerking tussen de TBS-inrichtingen en de GGz tot stand worden gebracht . Het is de bedoeling dat de forensisch psychiatrische voorzieningen op regionaal niveau zo worden ingezet , dat de patiënt behandeling en beveiliging op maat krijgt . Daarnaast komt er een commissie die de voorstellen van de TBS-klinieken toetst om patiënten meer vrijheden te geven . De Commissie kijkt vooral naar de eventuele risico's voor de veiligheid en adviseert de minister daarover . Zo'n commissie zou moeten bestaan uit deskundige leden die geen binding hebben met de kliniek waar TBS-gestelden worden behandeld . Dit persbericht is vrijdag 14 december 2001 na afloop van de ministerraad uitgegeven door de Rijksvoorlichtingsdienst

WR-P-E-F-0000000686.dcoi
Meer ID-banen in de sport Persbericht , 16-1-2002 Het aantal gesubsidieerde banen in de sport ( ID-banen ) neemt nog steeds behoorlijk toe . Staatssecretaris Vliegenhart van VWS heeft dat woensdag in Den Haag bekendgemaakt bij de uitreiking van de prijzen voor het beste amateur-sportbestuur van het jaar . Deze verkiezing wordt georganiseerd door het vakblad Sport , Bestuur en Management . In de eerste helft van vorig jaar steeg het aantal ID-banen in de sport met tien procent tot bijna 1300 . Sportverenigingen kunnen mede met behulp van de ID-banen hun positie verbeteren en met name ook vrijwilligers ontlasten , aldus Vliegenthart . De staatssecretaris concludeert uit de inzendingen voor de verkiezing dat sportbesturen meer en meer aandacht geven aan de werving en het behoud van vrijwilligers . Bij vier van de acht genomineerde projecten stond dit centraal . Vliegenthart : ' Ik vind dat het bewijs dat de sport voor een groot deel drijft op vrijwilligers . Maar ook het bewijs dat er in Nederland nog altijd heel veel mensen zijn die belangeloos de handen uit de mouwen willen steken . ' De staatssecretaris heeft in 2001 ter versterking van het lokale vrijwilligerswerk jaarlijks ruim 11 miljoen euro uitgetrokken . De eerste prijs bij de verkiezing gaat naar het bestuur van de Haagse korfbalvereniging HKV / Ons Eibernest , de tweede prijs naar de Stichting Topschutters Texel en de derde prijs naar de voetbalvereniging Reiger Boys uit Heerhugowaard .

WR-P-E-F-0000000687.dcoi
Vliegenthart blij met 100-ste toegankelijke website Persbericht , 24-1-2002 Staatssecretaris Margo Vliegenthart ( Volksgezondheid , Welzijn en Sport ) is verheugd dat de campagne Drempels Weg binnen een jaar heeft gezorgd dat meer dan 100 belangrijke websites toegankelijk worden voor gehandicapten . De website Albert.nl tekende vandaag in Rotterdam de 100-ste intentieverklaring . Dit is de site van de bezorgservice die is opgezet door Koninklijke Ahold . Vliegenthart heeft in mei 2001 het initiatief genomen voor de campagne Drempels Weg . Ze heeft hiervoor vier ambassadeurs benoemd . Zij hebben als opdracht bedrijven en instellingen bewust te maken dat websites vaak nog slecht toegankelijk zijn voor gehandicapte gebruikers . Het gaat dan om mensen met een lichamelijke , visuele , auditieve of verstandelijke handicap . De ambassadeurs hebben het afgelopen jaar honderden websites onderzocht en beoordeeld . Tevens geven ze advies over hoe de websites kunnen worden verbeterd . Dit is terug te vinden op de website http://www.drempelsvrij.nl / . Bij de start van de campagne ondertekenden onder andere alle ministeries een intentieverklaring . Organisaties en instellingen die het afgelopen jaar een intentieverklaring hebben getekend , zijn onder andere de Ombudsman , Bart Smit speelgoed , de Belastingdienst , Schiphol , Fleurop en het Koninklijk Huis .

WR-P-E-F-0000000688.dcoi
Minister Borst : Voorstellen commissie De Beer goed bruikbaar Persbericht , 29-1-2002 Op 29 januari 2002 heeft minister Borst van Volksgezondheid , Welzijn en Sport het rapport ' Minder regels , meer zorg ' van de Commissie De Beer in ontvangst genomen en aan de Tweede Kamer gezonden . Deze commissie heeft de administratieve lasten in de zorgsector onderzocht . Minister Borst is de commissie dankbaar voor het verrichte werk . Zij vindt de voorstellen voor vermindering van de administratieve lasten in de zorgsector op het eerste gezicht goed bruikbaar . Nog dit voorjaar stuurt minister Borst een uitgebreid kabinetsstandpunt naar de Tweede Kamer . Mede op verzoek van de Tweede Kamer heeft het kabinet in 1998 de Commissie Administratieve Lasten ( Commissie Slechte ) ingesteld , die voorstellen heeft gedaan om de administratieve lasten van het bedrijfsleven te verminderen . In vervolg hierop heeft minister Borst in december 2000 de Commissie terugdringing administratieve lasten zorgsector ingesteld . Deze commissie De Beer , genoemd naar de voorzitter , heeft in juli 2001 een tussenrapportage uitgebracht en komt nu met het eindrapport ' Minder regels , meer zorg ' . De commissie bestaat uit vertegenwoordigers van zorgverzekeringen , zorginstellingen , vrije beroepen in de zorg , zorgcolleges , CBS , Prismant en VWS . De totale administratieve lasten van wet- en regelgeving die specifiek op de zorgsector van toepassing zijn , bedragen volgens berekening circa 1 miljard euro . Volgens de commissie kan in een ' maximum variant ' uiteindelijk rond de 300 miljoen euro worden bespaard . Daar zal een aantal jaren mee gemoeid zijn . Zo zullen sommige administratieve lasten pas verdwijnen bij de invoering van het nieuwe verzekeringstelsel . Deze besparing kan pas op de langere termijn worden gerealiseerd . Er staan ook bepaalde investeringen tegenover , met name in de ICT . De netto opbrengst van de voorstellen zal dan ook aanzienlijk lager zijn dan 300 miljoen euro . Minister Borst zal nagaan hoe en wanneer de voorstellen van de commissie in te voeren zijn . Daarbij betrekt zij het oordeel van de colleges op het terrein van de zorg , het CBS en Prismant . Op basis hiervan wordt een invoeringsplan gemaakt dat nog dit voorjaar aan de Tweede Kamer wordt gestuurd .

WR-P-E-F-0000000689.dcoi
Benoeming drie directeuren Nederlandse Voedselautoriteit Persbericht , 8-2-2002 De per 1 maart benoemde directeur-generaal van de Nederlandse Voedselautoriteit ( NVA ) , ir. J.F. de Leeuw , heeft drie directeuren benoemd voor de centrale eenheid van de NVA . Tot directeur Onderzoek en Risico-analyse is benoemd dr. ir. W. de Wit ; tot directeur Toezicht drs. J.H.G. Goebbels en tot directeur Communicatie en Voorlichting drs. I. E. van Geest-Jacobs . Samen met de directeuren van de Keuringsdienst van Waren ( KvW ) , dr. ir. M.W.J. Wolfs en van de Rijksdienst voor keuring van Vee en Vlees ( RVV ) mr. drs. P. Cloo vormen zij de stuurgroep NVA , die onder leiding van directeur-generaal De Leeuw de ontwikkeling van het NVA zal realiseren volgens het onlangs aan de Tweede Kamer gepresenteerde concept . Zij zullen tevens als managementteam van de NVA gaan functioneren . De heer De Wit was van 1994 tot 1995 directeur Onderzoek bij de Dienst Landbouwkundig Onderzoek ( DLO ) . Vanaf 1995 tot januari 2001 bekleedde hij de functie van directeur Industrie en Handel op het ministerie van LNV . Gedurende het jaar 2001 was de heer De Wit werkzaam als projectdirecteur van de NVa i.o. De heer Goebbels werkte van 1998 tot en met 2001 als directeur Keuring en Toezicht bij het ministerie van Landbouw in Nieuw Zeeland en was de laatste maanden werkzaam als projectdirecteur bij de Keuringsdienst van Waren . Hij gaat per 1 maart werken bij de NVA . Mevrouw Van Geest-Jacobs is momenteel directeur Voorlichting en Communicatie van het ministerie van VWS . Daarvoor was zij zowel bij de overheid als in het bedrijfsleven werkzaam als manager en communicatie-adviseur . Zij zal op 1 april in functie treden bij de NVA . De NVA wordt een onafhankelijke organisatie waarin de publieke keurings- en controle-instellingen op het terrein van food- en non food worden samen gebracht . Dit persbericht gaat uit onder verantwoordelijkheid van de Nederlandse Voedselautoriteit .

WR-P-E-F-0000000690.dcoi
VWS opent website over vernieuwing zorgstelsel Persbericht , 13-2-2002 ' Het Budgettair Kader Zorg moet blijven bestaan , maar er moet wel een ventiel op komen ' . Dat schrijft Eelke van der Veen , voorzitter van de Raad van Bestuur van Agis Groep Zorgverzekeraars in de eerste discussie op de website http://www.zorgaanzet.nl/ZorgAanZet / . De website is een initatief van het ministerie van Volksgezondheid , Welzijn en Sport gericht op de vernieuwing van het zorgstelsel . Met de website wil VWS de dialoog over de zorgstelselvernieuwing verder stimuleren . Dit gebeurt in vervolg op de nota ' Vraag aan bod die in juli 2001 naar de Tweede Kamer is gestuurd . Op www.zorgaanzet.nl vindt de bezoeker uitgebreide achtergrondinformatie , nieuws , documentatie , een agenda en links op het gebied van de vernieuwing van het stelsel . Ook biedt de site bezoekers diverse mogelijkheden om hun mening te geven en mee te discussiëren . Er wordt apart aandacht besteed aan verzekerden , zorgverzekeraars , zorgaanbieders en overheid . Uitgangspunt bij de stelselvernieuwing is de omslag van een aanbodgericht naar een vraaggericht systeem in de gezondheidszorg . De positie van cliënten wordt versterkt . De ruimte voor verzekeraars om contracten te sluiten met zorgaanbieders wordt in het nieuwe stelsel vergroot . Uitgangspunt voor het nieuwe stelsel is de invoering van een basisverzekering voor ziektekosten . De ziekenfondsverzekering en de particuliere ziektekostenverzekering worden geïntegreerd .

WR-P-E-F-0000000691.dcoi
BMC contracteert twee telers voor onderzoek met medicinale cannabis Persbericht , 14-2-2002 Het Bureau voor Medicinale Cannabis ( BMC ) van het ministerie van Volksgezondheid , Welzijn en Sport en het VU medisch centrum in Amsterdam hebben een overeenkomst gesloten voor kleinschalig onderzoek met medicinale cannabis . Dit onderzoek wordt gedaan bij 16 MS-patiënten . De cannabis zal per inhalatie worden toegediend . Hiervoor worden drie soorten cannabis met elkaar vergeleken , waaronder een placebo-variëteit . De cannabis voor het onderzoek wordt geleverd door de Rotterdamse stichtingen Institute of Medical Marijuana en Maripharm . Maripharm zal ook de metalen pijpjes voor het inhaleren van de cannabis leveren . Beide stichtingen leveren gestandaardiseerde cannabis volgens de kwaliteitseisen die het BMC stelt . Het VU medisch centrum hoopt het onderzoek in ongeveer een jaar af te ronden . Het Bureau voor Medicinale Cannabis bereidt op dit moment ook de levering van cannabis aan apotheken voor . Op voorstel van minister Borst heeft het Kabinet op 19 oktober 2001 besloten de verstrekking van medicinale cannabis door apotheken op doktersrecept aan patiënten toe te staan . Een groot aantal telers heeft zich reeds aangemeld om de cannabis hiervoor te kweken . Met de selectie van telers op basis van kwaliteitseisen en de screeningsprocedure wordt later dit jaar begonnen . De verwachting is dat het BMC vanaf het voorjaar van 2003 aan apotheken levert .

WR-P-E-F-0000000692.dcoi
Minister installeert taskforce knelpunten huisartsenzorg Persbericht , 5-3-2002 Maandag 4 maart 2002 heeft de minister van Volksgezondheid , Welzijn en Sport , dr. E. Borst - Eilers , de Taskforce knelpunten huisartsenzorg geïnstalleerd . Deze Taskforce heeft als taak om huisartsen op lokaal niveau te ondersteunen bij het oplossen van problemen . Zo kunnen huisartsen bijvoorbeeld problemen ondervinden bij het vinden van geschikte praktijkruimte , met de vereiste vergunningen of bij de vestiging . Het uitgangspunt bij het vinden van oplossingen is maatwerk . Ook heeft de Taskforce een taak bij het bijeenbrengen van partijen en waar nodig te fungeren als bemiddelaar bij het oplossen van praktische problemen . Regio's waar praktische problemen zijn opgelost zullen door de commissie als voorbeeld voor andere regio's worden aangedragen . Minister Borst voert hiermee één van de toezeggingen uit die in de brief Modernisering huisartsenzorg van 30 november 2001 zijn opgenomen . Deze brief is een reactie op het advies van de commissie Tabaksblat die onder de titel ` Toekomstige financieringsstructuur huisartsenzorg ' een rapport heeft uitgebracht over de toekomst van de huisartsenzorg . De Taskforce is ingesteld voor een periode van 1 jaar en bestaat uit : De heer P.A.C. M. van der Velden , voorzitter ( burgemeester Bergen op Zoom ) De heer J.P. Bijl , arts ( lid door de Landelijke Huisartsen Vereniging voorgedragen ) De heer W.A. Roobol , arts ( lid door Zorgverzekeraars Nederland aangedragen ) De heer P. Verschoor , BA-MPM ( lid door VWS afgevaardigd )

WR-P-E-F-0000000693.dcoi
Meer ouderen geholpen door wachtlijstaanpak Persbericht , 19-3-2002 De aanpak van de wachtlijsten in de ouderenzorg heeft in deze kabinetsperiode zijn vruchten afgeworpen . Jaarlijks krijgen nu 615.000 ouderen een vorm van thuiszorg , verzorgingshuiszorg of verpleeghuiszorg . Dat waren er in 1998 nog 550.000.Daarmee is de capaciteit in vier jaar met 12 procent gestegen . Dat heeft staatssecretaris Margo Vliegenthart vandaag in de Tweede Kamer bekendgemaakt . Ze reageerde daarmee op vragen naar aanleiding van berichtgeving over de eindrapportage van de wachtlijstbrigade onder leiding van Marcel van Dam . Ze verwerpt de kritiek dat de wachtlijstaanpak geen succes is . ' Integendeel , er zijn juist enorm veel resultaten geboekt . We zien echter ook dat de vraag naar zorg alleen nog sterker stijgt dan voorzien , momenteel 7 procent per jaar . Mensen die eerst geen vertrouwen meer hadden in de zorgsector , melden zich nu weer aan . Dat is voor belangrijk deel te danken aan de succesvolle wachtlijstaanpak , die een aanzuigende werking heeft ' . Over de totale kabinetsperiode van 1998 tot 2002 zijn de wachtlijsten in de ouderenzorg gedaald van 100.000 naar ruim 80.000 . Het aantal mensen dat geen enkele vorm van zorg krijgt is in die periode gedaald van 45.000 naar 32.000 . Sinds de vorige peiling in mei 2001 is dat aantal stabiel . Het aantal mensen dat wel op de wachtlijst staat maar toch een alternatieve vorm van zorg krijgt is ruim 50.000 . Veel van deze mensen staan weliswaar op de wachtlijst , maar geven zelf aan de zorg die ze ontvangen vaak adequaat te vinden . Steeds meer blijkt dat de wachtlijstproblematiek een regionaal probleem is . In sommige regio's is sprake van een daling , in sommige van een stijging . ' Daar is de problematiek hardnekkig en zullen we dus nog meer inspanningen moeten plegen ' , aldus Vliegenthart . Verder komt er een landelijk aanjaagteam dat zich vooral richt op het weghalen van versnellen van bouwinitiatieven , vooral bij de verpleeghuizen . Over het rapport van de wachtlijstbrigade zegt Vliegenthart : ' De brigade is ingehuurd om problemen te signaleren en ons allemaal aan te sporen . Dat hebben ze ook gedaan en we zullen hun adviezen overnemen . Dat de brigade kritiek levert past ook bij hun rol . Marcel van Dam stelt tevens vast dat er door de wachtlijstaanpak bergen werk zijn verzet en er een ' sense of urgency ' is ontstaan die heeft geleid tot zeer aanzienlijke verbeteringen . Van Dam stelt tevens vast dat zonder de gekozen aanpak de wachtlijstproblematiek proporties zou hebben aangenomen die de huidige problemen ver overtreffen ' .

WR-P-E-F-0000000694.dcoi
Wachtlijsten gehandicaptenzorg opnieuw sterk gedaald Persbericht , 28-3-2002 De wachtlijsten in de verstandelijk gehandicaptenzorg zijn in 2001 met 11 % gedaald . In 2000 waren deze al met 28 % gedaald . In deze kabinetsperiode zijn daarmee de wachtlijsten in de verstandelijk gehandicaptenzorg dus met 39 % gedaald . Ook de wachtlijsten voor de lichamelijk gehandicapten zijn vorig jaar met 23 % gedaald . Staatssecretaris Margo Vliegenthart ( VWS ) en Chiel Bos , directeur Zorg van Zorgverzekeraars Nederland , maakten deze cijfers vandaag bekend in Den Haag . De cijfers zijn gepresenteerd vanuit de Taskforce Wachtlijsten die in 1999 is opgericht door VWS en Zorgverzekeraars Nederland . Dankzij de wachtlijstaanpak hebben de afgelopen twee jaar extra 22.538 mensen zorg ontvangen . Het ging hier om 17.316 mensen voor verstandelijk gehandicaptenzorg , 1640 mensen voor lichamelijk gehandicaptenzorg en 3897 mensen voor zintuiglijk gehandicaptenzorg . De kosten in 2001 voor de wachtlijstaanpak bedroegen 240 miljoen euro . De wachtlijst voor de verstandelijk gehandicaptenzorg is teruggebracht van 18.253 naar 11.210 mensen ( - 39 % ) . In totaal 63 % van deze mensen op de wachtlijst ontvangt niettemin wel een vorm van zorg ( ' second best ' ) . De daling op de wachtlijsten is vooral te danken aan het verdwijnen van de wachtlijst voor het persoonsgebonden budget ( PGB ) . Tegelijk neemt het gebruik van PGB's sterk toe in de gehandicaptenzorg . Dit is sinds 1999 gestegen van 3641 naar 9164 gebruikers . Ook de wachtlijsten voor ondersteuning bij dagbesteding en ondersteuning bij wonen zijn gedaald . De wachtlijstaanpak heeft naast capaciteitsuitbreiding ook gezorgd voor vernieuwing in de zorg . In plaats van een traditionele opname in een instelling kiezen steeds meer cliënten en hun ouders voor vormen van zelfstandig wonen met begeleiding . De vraag naar deze vormen van gehandicaptenzorg zal de komende jaren blijven stijgen . Dit is een gezamenlijk persbericht van het ministerie van VWS en Zorgverzekeraars Nederland

WR-P-E-F-0000000695.dcoi
Benoeming vice-voorzitter Gezondheidsraad Persbericht , 28-3-2002 De ministerraad heeft er op voorstel van minister Borst van Volksgezondheid , Welzijn en Sport mee ingestemd om prof. dr. M. de Visser voor te dragen voor benoeming tot vice-voorzitter van de Gezondheidsraad . Zij zal met ingang van 1 september 2002 deze functie gaan vervullen . Als vice-voorzitter volgt zij prof. dr. J.A. Knottnerus op die sinds september 2001 voorzitter is . Mevrouw De Visser ( 1950 ) is neuroloog en voorzitter van het bestuur van het Onderwijsinstituut Geneeskunde van het Academisch Medisch Centrum , Universiteit van Amsterdam . Zij was coördinator neuromusculaire research in Nederland bij het Interuniversitair Steunpunt Neuromusculair Onderzoek in Baarn . Verder is zij bijzonder hoogleraar neuromusculaire ziekten vanwege de Vereniging Spierziekten Nederland en het Prinses Beatrix Fonds . Dit bijzonder hoogleraarschap wordt binnenkort omgezet in een strategisch hoogleraarschap bij het Academisch Medisch Centrum , Universiteit van Amsterdam . De Visser is ook bestuurslid van ZON-MW en voorzitter van de Medische Adviesraad van het Prinses Beatrix Fonds . Dit persbericht is op donderdag 28 maart 2002 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000000696.dcoi
Financiering neuromodulatie Persbericht , 8-4-2002 Minister Borst van Volksgezondheid , Welzijn en Sport heeft het College Tarieven Gezondheidszorg ( CTG ) verzocht een beleidsregel neuromodulatie op te stellen . Hiermee wordt met terugwerkende kracht tot 1 januari van dit jaar de financiering geregeld van zowel het uitvoeren van nieuwe implantaties als het vervangen van geïmplanteerd materiaal . Neuromodulatie houdt in dat het zenuwstelsel wordt geprikkeld ter bestrijding van chronische pijn of voor behandeling van spasticiteit . Van september 1998 tot en met 31 december 2001 heeft er gesubsidieerd onderzoek plaats gevonden over de opzet van een kwaliteitssysteem voor neuromodulatie . Per 1 januari 2002 is het kwaliteitssysteem voor de chronische pijnbestrijding operationeel en is de subsidieregeling hiervoor beëindigd . Voor de ziekenhuizen die deelnemen aan het kwaliteitssysteem is de financiering van het implantatiemateriaal nu zeker . Nu er zekerheid bestaat dat de financiering wordt geregeld is er voor deze ziekenhuizen geen enkele belemmering meer om patiënten te behandelen en over te gaan tot het verlenen van de noodzakelijke zorg . Een aantal zieken huizen doet dit al.

WR-P-E-F-0000000697.dcoi
Raad van advies IGZ geïnstalleerd Persbericht , 10-4-2002 Minister Borst van Volksgezondheid , Welzijn en Sport heeft op woensdag 10 april 2002 de tijdelijke Raad van Advies van de Inspectie voor de Gezondheidszorg ( IGZ ) geïnstalleerd . De volgende mensen zijn benoemd : ir. H. J. B.M Abeln , partner Twynstra Gudde prof. O.J.S. Buruma , voorzitter raad van bestuur Leids Universitair Medisch Centrum H. Hillmann , directeur Landelijk Centrum Verpleging & verzorging prof. dr. T.E.D. van der Grinten , hoogleraar Beleid en Organisatie met betrekking tot de gezondheidszorg aan de Erasmus Universiteit Rotterdam prof dr J. Pool , oud-bestuurslid NPGF T. Poortenaar-Sikkema , voorzitter GGD Nederland dr. W.J. M. J. Rutten , apotheker Hein Abeln is benoemd tot voorzitter . Hij was eerder voorzitter van de commissie die in mei 2001 het advies ' Op weg naar een gezond vertrouwen ' over de de toekomst van de IGZ uitbracht . Kern van dit advies was een heroriëntatie op kerntaken , een uniforme werkwijze en investering in personeel en management . Ook werd het instellen van een permanente adviesraad geadviseerd . Naar aanleiding van dit advies hebben de Minister en de Inspecteur-Generaal besloten om snel een tijdelijke adviesraad in te stellen die de inspectie kan bijstaan . De functie van de tijdelijke adviesraad is tweeledig . De tijdelijke raad zal de inspectie al op korte termijn bijstaan bij de omvorming van de inspectie naar een organisatie die als een moderne , effectieve en efficiënte public service functioneert . Dat wil zeggen : onafhankelijk , professioneel , transparant , gezaghebbend en betrouwbaar . Daarnaast zal de tijdelijke raad als wegbereider fungeren voor de permanente adviesraad . De taak van de permanente raad kan dan wellicht een andere , meer consoliderende , zijn . Al doende zal de tijdelijke raad zich een oordeel vormen over de vragen hoe een permanente raad er uit zal moeten zien , welke taken en speelruimte deze moet krijgen en welke samenstelling daarbij hoort . Dit persbericht verschijnt onder verantwoordelijkheid van de Inspectie voor de Gezondheidszorg

WR-P-E-F-0000000698.dcoi
Voortgang vernieuwing zorgstelsel Persbericht , 15-4-2002 Het kabinet heeft vandaag nadere uitgangspunten geformuleerd in vervolg op de Nota Vraag aan bod uit het voorjaar van 2001 . Het gaat om eerder aangekondigde uitwerking van enkele bestuurlijke thema's in de zorg . Samen met de Nota Vraag aan bod zorgt het kabinet voor de noodzakelijke bouwstenen om in de volgende regeerperiode voortvarend verder te kunnen werken aan de inrichting van het toekomstig zorgstelsel . Binnenkort sturen minister Borst en staatssecretaris Vliegenthart van het ministerie van Volksgezondheid , Welzijn en Sport namens het kabinet hierover een brief naar de Tweede Kamer . Vijf bestuurlijke thema's komen in deze brief en bijbehorende notities aan bod , namelijk : toezicht , mededingingsregulering , informatievoorziening / transparantie , kapitaallasten en beheersing van zorguitgaven . Deze thema's worden bezien tegen de achtergrond van de omslag naar een decentraal vraaggericht zorgstelsel , waarin gaandeweg meer ruimte en verantwoordelijkheden ontstaan voor verzekeraars , zorgaanbieders en patiënten / consumenten . Enkele punten uit de brief : In de toekomstige toezichtstructuur bewaakt de overheid de kwaliteit van en de toegankelijkheid tot de zorg en de verzekering , en de rechtmatige en doelmatige uitvoering van de verzekering . Meer ruimte voor partijen om invulling te geven aan verantwoordelijkheden betekent dat zij ook transparant zullen moeten zijn over de gerealiseerde resultaten . Bij het toezicht op de kwaliteit van zorg speelt onder andere een versterkte Inspectie voor de Gezondheidszorg een rol . Het is van belang dat het toezicht op de uitvoering van de verzekering geen belemmeringen opwerpt voor de toetreding en bewegingsruimte van verzekeraars . De bestaande algemene en specifieke mededingingsregulering is ontoereikend om de overgang naar een toekomstig zorgstelsel te bewerkstelligen . Er is behoefte aan een nieuw wettelijk kader van prijs- en gedragsregulering . Een onafhankelijke zorgautoriteit ziet toe op de toepassing daarvan . Het is zaak om zo spoedig mogelijk een ( voorloper van ) deze zorgautoriteit van start te laten gaan . Daartoe worden op dit moment het takenpakket , de bevoegdheden en het instrumentarium van de autoriteit nader verkend . Een goede informatievoorziening speelt op verschillende manieren een rol in het toekomstig zorgstelsel . Teneinde de beschikbaarheid van informatie zeker te stellen streeft het kabinet naar een verankering van de informatiestructuur in kaderwetgeving . Om een verantwoorde introductie van meer marktwerking mogelijk te maken zouden instellingen een meer marktconforme vergoeding voor kapitaallasten kunnen krijgen . Dit kan door uit te gaan van een kortere gebruiksduur dan de thans gehanteerde 50 jaar . Dat maakt een einde aan de situatie dat er nog wordt ' afgeschreven ' op gebouwen die niet meer in gebruik zijn . Ook los van de beoogde marktwerking is deze maatregel op bedrijfseconomische gronden gewenst . Ook in de toekomst blijft solidariteit een van de uitgangspunten voor de zorg : goede en betaalbare zorg , bereikbaar voor iedereen . Ook in de toekomst zal sprake zijn van macrobeheersing van de uitgaven . De omslag naar vraagsturing heeft wel gevolgen voor de wijze waarop het beheersings-instrumentarium wordt toegepast . In aansluiting op hun regierol zijn de uitgaven van de zorgverzekeraars voor het wettelijk verzekerd pakket maatgevend . Een belangrijk uitgangspunt daarbij is dat de raming van de uitgaven aansluit op de ontwikkeling van de vraag naar zorg . De vijf thema's staan niet op zichzelf . Ook op andere wijzen is de afgelopen jaren gewerkt aan een herziening van de sturing van de zorg . Zo geeft de brief van de minister en de staatssecretaris van VWS aan de Eerste Kamer van 2 april j.l. een overzicht van de maatregelen op het vlak van deregulering . De bewindslieden van VWS constateren in deze brief dat op een flink aantal terreinen ontwikkelingen in gang zijn gezet en dat er ook reeds resultaten zijn bereikt . Verdergaande veranderingen zijn echter mede afhankelijk van de verdere besluitvorming over de uitgangspunten waarop Vraag aan bod is gebaseerd .

WR-P-E-F-0000000699.dcoi
Koninklijke onderscheidingen op VWS uitgereikt Persbericht , 26-4-2002 Minister dr. E. Borst-Eilers en staatssecretaris Margo Vliegenthart van Volksgezondheid , Welzijn en Sport hebben vrijdag in Den Haag op het departement een aantal Koninklijke onderscheidingen uitgereikt voor mensen die zich op de terreinen van VWS op bijzondere wijze verdienstelijk hebben gemaakt . Volksgezondheid Minister Borst heeft vier mensen die zich verdienstelijk hebben gemaakt op het terrein van de Volksgezondheid Koninklijke onderscheidingen uitgereikt . Drs. Th.M.G. van Berkestijn is benoemd tot Officier in de Orde van Oranje Nassau vanwege onder meer zijn verdiensten bij het bespreekbaar maken van medisch-ethische vraagstukken en het stimuleren van de rol van patiëntenorganisaties . Dr. H.M.L. Miesen wordt onderscheiden als Officier in de Orde van Oranje Nassau vanwege zijn werk voor Alzheimer-patienten ; dr. A. Pool wordt Ridder in de Orde van Oranje Nassau onder meer vanwege zijn belangrijke bijdrage aan het verpleegkundig onderwijs , de ontwikkeling van de wijkverpleging en het onderzoek voor chronisch zieken . C. van der Vlies wordt Ridder in de Orde van Oranje Nassau voor zijn inhoudelijke en bestuurlijke bijdragen op farmaceutisch terrein , met name ten aanzien van kwaliteitsbewaking van geneesmiddelen . Welzijn en zorg Staatssecretaris Vliegenthart heeft drie mensen een onderscheiding uitgereikt vanwege hun verdiensten voor het vrijwilligerswerk of de mantelzorg . Mevrouw mr. P.C. Lodders-Elfferich , in 2001 voorzitter van het Internationaal Jaar voor vrijwilligers , is voor deze en andere verdiensten op maatschappelijk terrein onderscheiden als Officier in de Orde van Oranje Nassau . Dezelfde onderscheiding valt drs. Th.J. van Loon , directeur van de Nederlandse Organisatie van Vrijwilligers , ten deel . Van Loon spant zich al meer dan twintig jaar in voor een stevige positie van het vrijwilligerswerk . Tenslotte is mevrouw J.M.T. van Dortmond-Kipping vanwege het leveren van zeer langdurige mantelzorg - zorg voor familie of kennissen - benoemd tot lid in de Orde van Oranje Nassau . Sport Drie sporters of mensen die betrokken zijn bij sport zijn benoemd tot Ridder in de Orde van Oranje Nassau . Staatssecretaris Vliegenthart reikte de betreffende onderscheidingen uit aan de biljarter en wereldkampioen driebanden Dick Jaspers , de gehandicapte basketballer Gert-Jan van der Linden , Paralympisch kampioen en boegbeeld van de gehandicaptensport , en mevrouw T.H. Smit , die zich verdienstelijk heeft gemaakt voor de gehandicaptensport en vanuit het Sophia Revalidatiecentrum in Den Haag een belangrijke bijdrage levert aan sport als onderdeel van genezingsprocessen .

WR-P-E-F-0000000700.dcoi
Inspectie voor de Gezondheidszorg publiceert jaarrapport 2001 Persbericht , 6-5-2002 Vandaag heeft de inspectie voor de gezondheidszorg ( IGZ ) zijn jaarrapport 2001 uitgebracht . Het rapport geeft een overzicht van de activiteiten van de Inspectie in 2001 . Uit het rapport blijkt dat op tal van terreinen in de gezondheidszorg de kwaliteit en toegankelijkheid onvoldoende gewaarborgd is . Zo blijkt bijvoorbeeld op het terrein van de toegankelijkheid van zorg dat in 2001 er knelpunten waren onder meer bij de medische zorg voor asielzoekers , de wachtlijsten in de curatieve zorg , het tekort aan kinder-IC-bedden , personeels- en kwaliteitstekort bij de kraamzorg , gebrek aan psychiatrische crisisopvang en last but not least een toenemend aantal mensen zonder vaste huisarts . Daarnaast was er weliswaar sprake van verkorting van de wachtlijsten voor de thuisen gehandicaptenzorg maar werden de wachtlijsten voor verpleeg- en verzorgingshuizen juist langer . Ook werden nieuwe ontwikkelingen geconstateerd . Zo werken de zelfstandige voorzieningen voor palliatieve terminale zorg hard aan een kwaliteitssysteem voor hospices . Het zorghotel in Haarlem voor (ex)-psychiatrische patiënten is een initiatief dat in positieve zin opviel . Het project draagt bij aan de herintreding in de maatschappij van de (ex)-psychiatrische patiënten . Mede naar aanleiding van de gebeurtenissen op 11 september 2001 in de VS is de aandacht voor bio-terrorisme toegenomen . De inspectie heeft de beroepsgroepen die het aangaat uitgebreid geïnformeerd over de ziektebeelden die relevant zijn bij dergelijke terroristische acties . Ook zijn er lessen getrokken uit de geneeskundige hulpverlening bij de rampen in Enschede en Volendam . Op het terrein van de farmacie en de medische technologie heeft de IGZ het initiatief genomen om te onderzoeken of de Europese lidstaten de verplichte geneesmiddelenbewaking door de zogenoemde Marketing Authorization Holder handhaven . Het aantal Europese lidstaten dat inspecties verrichte bleek nog gering . Een groeiend probleem is ook de internationale handel in al dan niet vervalste medicijnen via internet . De bevoegdheid van de inspectie reikt nu eenmaal niet verder dan de landgrens . In internationaal verband zal dit moeten worden aangepakt . Eén van de oudste taken van de inspectie is het ingrijpen bij risicovolle vormen van alternatieve geneeskunde , anders gezegd gevaarlijke kwakzalverij . De Inspectie kon daarin tot nu toe door tekortschietende sanctiemogelijkheden onvoldoende handhavend optreden . De recent in de Tweede Kamer behandelde wijziging van de Wet BIG brengt daarin verbetering . Opmerkelijk is dat de Inspectie , anders dan bij de reguliere beroepsbeoefenaren , niet de bevoegdheid heeft gekregen ook de praktijken van alternatieve behandelaars in geval van aangetoonde of dreigende schade onmiddellijk te sluiten . Daarvoor is de Officier van Justitie nodig . De praktijk zal moeten uitwijzen hoe effectief deze aanpak is . ' De Inspectie ziet meer dan zij zoekt ' aldus Herre Kingma , inspecteur-generaal voor de gezondheidszorg . " Het rapport vormt de weerslag van het (onder)zoekproces van de Inspectie op grond van de wetten die zij handhaaft en , daarvan afgeleide , van jaar tot jaar grotendeels vaste meetpunten . Maar ook het ongezochte , datgene wat los van wet en regel alleen van grotere afstand beschouwend opvalt , de dilemma's en de lacunes in ons zorgsysteem , nopen soms tot een oordeel . Wat te zeggen over het ontbreken van keuzevrijheid in de gezondheidszorg in een land waar voor meer burgers dan ooit tevoren de bomen tot in de hemel lijken te groeien . Het contrast van ongekende welvaart en het tekortschieten van zorg op essentiële punten leidt tot een vanzelfsprekend ondraaglijke spanning , een botsing van vraag en verwachting enerzijds en aanbod en mogelijkheden anderzijds . Dit geldt vooral voor de ouderen , die het meest gebruik maken van de zorg en voor wie onze schijnbaar onbedreigde welvaart een veel minder gegeven is . Deze mismatch van vraag , verwachting en aanbod maakt de gezondheidszorg tot een punt van aanhoudende zorg bij publiek , pers en politiek . " Dit persbericht verschijnt onder verantwoordelijkheid van de Inspectie voor de Gezondheidszorg

WR-P-E-F-0000000701.dcoi
Jaarverslag toetsingscommissies euthanasie Persbericht , 23-5-2002 De vijf regionale toetsingscommissies euthanasie hebben vorig jaar 2054 meldingen van levensbeëindiging op verzoek en hulp bij zelfdoding getoetst . In 1819 gevallen ging het om euthanasie , in 191 gevallen om hulp bij zelfdoding en in 44 gevallen betrof het een combinatie van beide . Dit blijkt uit het jaarverslag 2001 van de regionale toetsingscommissies euthanasie dat woensdag 22 mei is gepubliceerd . De toetsingscommissies oordeelden in bijna alle gevallen dat de arts zorgvuldig gehandeld had . In een aantal gevallen moesten artsen schriftelijk of mondeling een nadere toelichting geven aan de commissies . De weerslag van deze toelichtingen is in het uiteindelijke oordeel opgenomen . In 2001 is in een geval geoordeeld dat de arts niet zorgvuldig heeft gehandeld . Deze zaak is nog in onderzoek bij het Openbaar Ministerie . De levensbeëindiging vond in 1699 gevallen thuis plaats , in 246 gevallen in een ziekenhuis , in 79 gevallen in een verpleeg- of verzorgingshuis en in 30 gevallen elders ( bijvoorbeeld in een hospice , bejaardencentrum of bij familie ) . In verreweg de meeste gevallen leden mensen aan kanker . Het aantal meldingen is in 2001 licht gedaald ten opzichte van 2000 ( 2123 meldingen ) . De oorzaak van deze daling is niet duidelijk . Als belangrijke reden voor de daling van het aantal meldingen wordt nogal eens genoemd de toegenomen kennis onder artsen van de palliatieve zorg waardoor er uiteindelijk minder vaak euthanasie hoeft te worden toegepast . Het door het kabinet gevraagde ( voorgezette ) evaluatieonderzoek ( Van der Wal en Van der Maas ) naar de praktijk en melding van euthanasie moet over de oorzaken van deze daling meer inzicht bieden . Dit onderzoek zal naar verwachting medio 2003 zijn afgerond . Er zijn vijf regionale toetsingscommissies , gevestigd in Groningen , Arnhem , Haarlem , Rijswijk en Arnhem . Elke commissie bestaat uit drie leden , namelijk een jurist / voorzitter , een arts en een ethicus . De commissies toetsen gemelde gevallen van euthanasie en hulp bij zelfdoding aan de hand van de in de regeling geformuleerde zorgvuldigheidseisen . Zo moet er sprake zijn van een vrijwillig , weloverwogen en duurzaam verzoek en van uitzichtloos en ondraaglijk lijden van de patiënt naar heersend medisch inzicht . Ook moet de behandelend arts ten minste één onafhankelijk arts hebben geraadpleegd en moet de levensbeëindiging medisch zorgvuldig zijn uitgevoerd . Dit persbericht gaat uit onder verantwoordelijkheid van de regionale toetsingscommissies euthanasie .

WR-P-E-F-0000000702.dcoi
Kip in 2001 nog steeds fors besmet Persbericht , 29-5-2002 Een onderzoek van de Keuringsdienst van Waren heeft uitgewezen dat in 2001 16,3 % van de bemonsterde kip en kipproducten besmet was met Salmonella . Een nog hoger percentage , namelijk 32,5 % , was besmet met de bacterie Campylobacter . In totaal was 43 % van de monsters met een of beide bacteriën besmet . De Keuringsdienst van Waren doet sinds 1997 jaarlijks een grootschalig onderzoek naar de besmetting van kip en kipproducten op het niveau van de detailhandel . Dit om te verifiëren of de maatregelen , die in de pluimveesector worden genomen om de besmetting van kip tegen te gaan , resultaat hebben . In 2001 werden ruim 1500 monsters onderzocht . Helaas blijken deze maatregelen , ondanks de inspanningen van de pluimveesector , nog steeds niet effectief . Het percentage kip en kipproducten dat in 2001 besmet was met Campylobacter was zelfs hoger dan het jaar daarvoor . In 2001 werd ongeveer 33 % besmet gevonden , terwijl dat percentage in 2000 op 31 % lag . Het percentage kip en kipproducten dat besmet is met Salmonella is in 2001 iets gedaald : ongeveer 16 % ten opzichte van 21 % in 2000.In totaal was 43 % van de monsters kipvlees in 2001 besmet . Ter vergelijking : in 2000 was dit : 44 % en in 1999 : 36 % . In discussies wordt vaak een ander getal voor de besmettingsgraad met Salmonella genoemd . Dit betreft dan vaak de besmetting met Salmonella enteriditis en Salmonella typhimurium . In het onderzoek van de Keuringsdienst van Waren is hiervoor een besmettingspercentage van 1.9 % in kip en kipproducten gevonden . Alle Salmonella bacteriën , er zijn vele verschillende typen , kunnen echter een voedselvergiftiging veroorzaken . Daarom kijkt de Keuringsdienst van Waren naar alle soorten . Campylobacter en Salmonella zijn belangrijke veroorzakers van voedselinfecties bij mensen . Geschat wordt dat in Nederland jaarlijks 100.000 voedselinfecties veroorzaakt worden door Campylobacter en 50.000 door Salmonella . Pluimveevlees is één van de belangrijkste bronnen voor deze infecties . Gezien de hoge besmettingsgraad van het kippenvlees blijft het zaak voor de consument om uiterst zorgvuldig met de producten om te gaan . De Keuringsdienst van Waren waarschuwt consumenten om op te letten dat producten , die onverwarmd geconsumeerd worden , niet in contact komen met rauwe kip . Bovendien moeten kip- en kipproducten goed gaar zijn voordat ze worden gegeten . Dat geldt ook voor de producten die in de handel gebracht worden als ' Salmonella-vrij ' . Salmonella-vrij wil namelijk niet zeggen ' Campylobacter-vrij ' , terwijl Campylobacter veel ernstiger ziekteverschijnselen kan veroorzaken dan Salmonella . Gezien de forse besmettingspercentages is sinds 1 augustus 2001 een wettelijk verplichte waarschuwing voor de consument van kracht in de vorm van een etiket met de tekst : ' Geef schadelijke bacteriën geen kans ' gevolgd door een aantal gerichte adviezen . Dit etiket moet aanwezig zijn op alle pluimveevlees dat verpakt of onverpakt , wordt verkocht . Dit persbericht gaat uit onder verantwoordelijkheid van de Keuringsdienst van Waren .

WR-P-E-F-0000000703.dcoi
' Kippenjacht ' levert weinig op Persbericht , 7-6-2002 Controles door de Keuringsdienst van Waren bij vijf Nederlandse bedrijven , die vanaf november 2001 tot eind april 2002 leveranties van in Duitsland verdachte producten hebben ontvangen , heeft het volgende uitgewezen . Bij één bedrijf is 6 ton huisdiervoeder , geproduceerd van mogelijk besmet Duits slachtafval , en 17 ton diepgevroren Duits slachtafval aangetroffen . Door het bedrijf zelf is deze partij onderzocht op nitrofeen . De gevonden gehaltes waren beneden de norm . Bij een ander bedrijf bleek 80 kg. van de 100 geleverde kg. door een productiefout onbruikbaar . De overige 20 kg. zijn in december 2001 als gerookte kipfilet aan een groot aantal slagers uitgeleverd . Een derde bedrijf heeft twee partijen van ca. 750 kg. aangevuld met kipfilets uit Frankrijk en Denemarken en voor het merendeel uitgeleverd aan eigen personeel en aan een groot aantal slagers . De Keuringsdienst van Waren gaat er vanuit dat deze producten reeds geconsumeerd zijn . Bij een vierde bedrijf ligt op dit moment ca. 290 kg. diepgevroren kippenvlees in voorraad . Deze partij wordt nu door de Keuringsdienst van Waren op nitrofeen onderzocht . Bij een vijfde bedrijf zijn geen producten meer in voorraad aangetroffen . De Keuringsdienst van Waren neemt aan dat deze producten reeds geconsumeerd zijn . Eventueel nog volgende meldingen van recente leveranties aan Nederlandse bedrijven afkomstig van in Duitsland verdachte bedrijven , zullen door de Keuringsdienst van Waren volgens dezelfde procedure worden afgehandeld . Dit persbericht gaat uit onder verantwoordelijkheid van de Keuringsdienst van Waren .

WR-P-E-F-0000000704.dcoi
Minister Borst : doorgaan met borstkankeronderzoek Persbericht , 17-6-2002 Minister Borst wil het bevolkingsonderzoek naar borstkanker voortzetten . Daarnaast wil zij dat , conform de voorstellen van het College voor Zorgverzekeringen , het vervolgtraject van de screening ( de diagnostiek en de behandeling van borstkanker ) wordt verbeterd . Dat schrijft zij vandaag aan de Tweede Kamer in haar reactie op het advies van de Gezondheidsraad over het nut van borstkankerscreening in Nederland . Borstkankerscreening in Nederland wordt elk jaar nauwgezet en uitgebreid geëvalueerd . Conclusies wijzen steeds op een duidelijke daling van de sterfte ten gevolge van borstkanker . Toch ontstond in de (vak)pers discussie over het nut van borstkankerscreening . Dit naar aanleiding van een Deense studie naar de uitkomsten van proefonderzoeken in een aantal landen naar de effectiviteit van borstkanker-screening . Reden voor minister Borst om de Gezondheidsraad om advies te vragen . Dat advies is gegeven op 7 maart 2002 . Minister Borst onderschrijft de aanbeveling om prioriteit te geven aan onderzoek naar de oorzaken van de dalende borstkankersterfte in Nederland . Dit onderzoek is in voorbereiding . Ook staat de minister achter een evenwichtige en duidelijke voorlichting aan betrokken vrouwen . De minister ondersteunt de inspanningen van het College voor Zorgverzekeringen om de aansturing en de uitvoering van borstkankerscreening en het vervolgtraject van diagnostiek en behandeling te verbeteren . Het College heeft in 2001 op haar verzoek gewerkt aan voorstellen voor een verdere verbetering in het vervolgtraject , omdat dit nog niet in het gehele land voldoet aan de hoogste maatstaven van snelheid en kwaliteit . Ziekenhuizen en betrokken beroepsorganisaties hebben hier op 8 november 2001 overeenstemming over bereikt . Minister Borst heeft het College vandaag verzocht om een uitgewerkt plan van aanpak .

WR-P-E-F-0000000705.dcoi
IGZ adviseert minister over kerntaken inspectie Persbericht , 19-6-2002 De Inspectie voor de Gezondheidszorg ( IGZ ) vindt activiteiten op het gebied van het wonen en verblijven in combinatie met verzorging en begeleiding , economische delicten ( zoals bepaalde overtredingen van het Reclamebesluit ) en preventief toezicht op enkele categorieën extramuraal werkzame beroepsbeoefenaren niet tot haar kerntaken behoren . Het bewaken van de volksgezondheid en de kwaliteit van de gezondheidszorg is uitgangspunt van de Inspectie . Mede in relatie tot de beschikbare personele capaciteit , leidt het hanteren van dit uitgangspunt tot een kleiner aantal kernactiviteiten . In de zomer van 2001 schreef minister Borst al in een brief aan de Tweede Kamer dat de Inspecteur-Generaal een voorstel ten aanzien van de kerntaken voor zou leggen . De Inspectie adviseerde deze week in een brief aan de minister akkoord te gaan met het volgende : De capaciteit die vrijvalt als gevolg van het afbouwen van voornoemde activiteiten wordt ingezet op taken met een hoog risicoprofiel . De gezondheid van de burger staat hierbij centraal . Met behulp van een risicomodel , kan de Inspectie `` vissen waar de vissen zitten " . De uitwerking hiervan wordt in het werkplan 2003 opgenomen . Daarnaast moet op korte termijn de - mede door de Tweede Kamer benadrukte - noodzakelijke capaciteits- en kwaliteitsimpuls gerealiseerd worden , om zowel de huidige als de nieuwe inspectietaken op het gewenste handhavingsniveau te kunnen uitvoeren . Het preventief ( algemeen ) toezicht op enkele categorieën extramuraal werkzame beroepsbeoefenaren met ingang van 1 januari 2003 te beëindigen . Het preventief ( algemeen ) toezicht op het wonen en verblijven in combinatie met verzorging en begeleiding in zorginstellingen met ingang van 1 januari 2003 te beëindigen . De opvatting te onderschrijven dat bij het Reclamebesluit wat betreft gunstbetoon de economische en financiële invalshoek prevaleert en tegen die achtergrond het toezicht over te dragen aan een andere , daarvoor meer in aanmerking komende toezichthouder , zeker zolang zelfregulering nog geen feit is . Productveiligheid in te bedden in de integrale keten productveiligheid en toepassingsveiligheid van geneesmiddelen , medische hulpmiddelen en bloedproducten , en het toezicht op die keten met ingang van 1 januari 2003 door de Inspectie uit te laten voeren op basis van een risicoanalyse van de te onderscheiden onderdelen binnen die keten , afgewogen tegen het risicoprofiel van andere onderwerpen / ketens .

WR-P-E-F-0000000706.dcoi
Medisch Onderzoek Vliegramp Bijlmermeer ( MOVB ) sluit eerste fase af Persbericht , 21-6-2002 Het Individueel Medisch Onderzoek dat wordt uitgevoerd binnen het Medisch Onderzoek Vliegramp Bijlmermeer ( MOVB ) is gereed . Het Individueel Medisch Onderzoek liep van januari 2000 tot maart 2002 . In totaal zijn 4.806 bewoners en hulpverleners onderzocht die betrokken waren bij de vliegtuigramp in de Bijlmermeer in 1992 . Alle betrokken krijgen het verslag thuis gestuurd . In het onderzoek ondergingen betrokkenen een uitgebreid persoonlijk medisch onderzoek waarbij de lichamelijke en geestelijke staat van hun gezondheid is vastgesteld . Hiervoor ondergingen ze bloed- en urineonderzoek , een longfunctieonderzoek en een algemeen lichamelijk onderzoek . De vertrouwelijke uitslagen van de onderzoeken zijn besproken met de deelnemers . In het onderzoek kregen de deelnemers in voorkomende gevallen ook advies van de behandelend arts over verwijzing naar specialistische zorg , waaronder het door het ministerie van Volksgezondheid , Welzijn en Sport opgezette Advies- en Behandelcentrum Vliegramp Bijlmermeer ( ABC ) . Ruim 20 procent van de deelnemers kreeg het advies zich via hun huisarts te laten verwijzen naar het ABC , dat vooral is gespecialiseerd in Lichamelijk Onverklaarde Klachten ( LOK ) en het Post Traumatisch Stress-syndroom ( PTSS ) . Het bestuderen van het verband tussen eventuele klachten en de ramp is geen onderdeel van dit Individueel Medisch Onderzoek . Daarvoor loopt binnen het MOVB het Epidemiologisch Onderzoek ( wetenschappelijk onderzoek ) . Aanvankelijk is dit onderzoek uitgevoerd onder bewoners en hulpverleners . Het Epidemiologisch Onderzoek onder Bewoners is in juni 2001 stopgezet bij gebrek aan deelnemers . De eerste resultaten van het Epidemiologisch Onderzoek onder Hulpverleners worden in het eerste kwartaal van 2003 verwacht . De opdrachtgevers van de onderzoeken van het MOVB zijn het ministerie van VWS , gemeente Amsterdam , Regiopolitie Amsterdam-Amstelland en KLM NV. De centrale coördinatie van de onderzoeken is in handen van KLM Arbo Services , die tevens samenwerkt met Uitvoeringsorganisatie MOVB . Dit is een samenwerkingsverband van VU Medisch Centrum en het Onze Lieve Vrouwe Gasthuis ( OLVG ) .

WR-P-E-F-0000000707.dcoi
Standaardpakketpolis kan mee bij vestiging in het buitenland Persbericht , 28-6-2002 Door een wijziging van de Wet op de toegang tot ziektekostenverzekering is het voortaan mogelijk een Wtz-verzekering ( standaardpakketpolis ) mee te nemen bij vestiging in een ander EU-land . Mensen die niet ziekenfondsverzekerd zijn en geen particuliere verzekering kunnen afsluiten zijn aangewezen op een standaardpakket-polis . Ook de meeste 65-plussers die niet ziekenfondsverzekerd zijn hebben een standaardpakketpolis . In totaal gaat het om zo'n 600.000 personen . Tot nu toe werd deze Wtz-verzekering beëindigd als men buiten Nederland ging wonen . De Minister van VWS heeft door deze wijziging mogelijk gemaakt dat ook een Wtz-verzekerde , net zoals de ziekenfondsverzekerde , zijn verzekering behoudt bij vertrek uit Nederland . De wet treedt in werking met terugwerkende kracht tot en met 22 oktober 2001 en geldt dus voor alle personen die na die tijd vertrokken zijn . Voor informatie kan de Wtz-verzekerde bij zijn verzekeraar terecht .

WR-P-E-F-0000000708.dcoi
Jaarverslag inspectie jeugdhulpverlening en jeugdbescherming uit Persbericht , 19-7-2002 Vandaag verschijnt het jaarverslag 2001 van de Inspectie jeugdhulpverlening en jeugdbescherming , onder de titel ' Toezicht in beweging ' . In het jaarverslag komt naar voren dat er nog steeds veel klachten binnenkomen over jeugdzorg en dan in het bijzonder over gezinsvoogdij-instellingen . In navolging van een pilot uit 2001 worden nu alle voogdij-instellingen door de Inspectie onderzocht . Eén van de belangrijkste resultaten uit het verslag is dat de aansluiting tussen het toezicht door de inspectie en de handhaving door het verantwoordelijke overheidsorgaan verbeterd is . Daarnaast spelen de toezichtrapporten van de inspectie in toenemende mate een rol in het provinciale beleid en dat van het rijk ( VWS en Justitie ) . Mede naar aanleiding van de recente bredere kabinetsvisie op toezicht en een rapport van de Algemene Rekenkamer werkt de inspectie op een aantal punten aan verbetering van het eigen werk . Vandaar de benaming van het verslag : Toezicht in beweging . Dit verbeteringstraject is gekoppeld aan het Implementatieprogramma voor de Wet op de jeugdzorg , die bij de Tweede Kamer in behandeling is . Dit bericht verschijnt onder verantwoordelijkheid van de Inspectie jeugdhulpverlening en jeugdbescherming .

WR-P-E-F-0000000709.dcoi
Drukke tijden voor Keuringsdienst van Waren tijdens zomercarnaval Persbericht , 30-7-2002 Het afgelopen weekeinde heeft de Keuringsdienst van Waren ( onderdeel van de Voedsel en Waren Autoriteit ) intensief gecontroleerd tijdens het Zomercarnaval in Rotterdam . Tijdens 150 controlebezoeken werd 29 maal een proces verbaal en 43 maal een schriftelijke waarschuwing opgemaakt . Dit betekent dat bij bijna 50 % van de controles een overtreding van de Drank- en Horecawet of de Warenwet werd geconstateerd . De kwaliteit van de etenswaren liet te wensen over . Evenals vorig jaar constateerden de controleurs dat het voedsel vaak slecht gekoeld of te weinig verhit werd . Ook de constructie van de kramen was vaak niet goed , waardoor er gemakkelijk straatvuil bij de etenswaar kon komen . De druk bezochte voorlichtingsavond vooraf aan het evenement heeft helaas geen verbetering van de situatie tot gevolg gehad . Ook werden overtredingen van de Drank- en Horecawet geconstateerd . Door de controleurs werd onder andere het schenken van alcoholhoudende drank aan jongeren onder de 16 jaar en de illegale verkoop van alcohol vastgesteld . Opvallend was wel dat de illegale verkoop van alcoholhoudende dranken verminderd was ten opzichte van vorig jaar . In 2001 was er volgens de politie nog veelvuldig sprake van alcoholverkoop vanuit auto's en door niet-levensmiddelenbedrijven langs de route . De Keuringsdienst van Waren zal ook tijdens de Dance Parade in Rotterdam intensief gaan controleren op de naleving van met name de Drank- en Horecawet . Tegen overtredingen zal meteen opgetreden worden . In geval van een proces verbaal kan de boete oplopen tot een wettelijk maximum van 11.250 . Afhankelijk van de aard van de overtreding bepaalt het Openbaar Ministerie of de Minister van VWS uiteindelijk de hoogte van de boete . Dit persbericht gaat uit onder verantwoordelijkheid van de Keuringsdienst van Waren .

WR-P-E-F-0000000710.dcoi
Deelonderzoek IGZ naar dood baby in UMCU afgerond Persbericht , 6-9-2002 De Inspectie voor de Gezondheidszorg ( IGZ ) heeft haar onderzoek afgerond naar de gebeurtenissen bij de interventie-ingreep met dodelijke afloop aan het hart van een baby in het Universitair Medisch Centrum Utrecht op 1 maart 2001 . Over het beloop ná de ingreep vindt nog nader onderzoek plaats . De inspectie komt tot de conclusie dat de kindercardiologen niet in alle opzichten zorgvuldig hebben gehandeld . Toch ziet de inspectie op dit moment - vanuit haar specifieke verantwoordelijkheid voor de kwaliteit van de zorg - geen reden om het handelen van één of meer betrokken personen voor te leggen aan het Regionaal Tuchtcollege . De kans op herhaling is klein en de betrokkenen hebben het verwijtbaar zijn van hun onprofessionele houding voldoende onderkend . Intussen hebben de ouders van de baby de mogelijkheid om ten aanzien van het gevoerde medisch inhoudelijk beleid een klacht in te dienen bij de Klachtencommissie van de betrokken zorginstelling en / of een klacht in te dienen bij het Regionaal Tuchtcollege tegen de betrokken artsen . De inspectie heeft verder besloten om het beloop na de interventie-ingreep aan een nader onderzoek te onderwerpen . Aanleiding hiervoor waren opmerkingen van de betrokken behandelaars over deze periode van de behandeling tijdens door de inspectie gevoerde gesprekken . De aanpak van de organisatorische problematiek door de Raad van Bestuur van het UMCU wordt door de inspectie nauwgezet gevolgd .

WR-P-E-F-0000000711.dcoi
Recht op zorg en doelmatigheid centraal in begroting Persbericht , 17-9-2002 De bewindslieden van VWS hebben voor het eerst het recht op zorg voor burgers die gebruikmaken van thuiszorg , ziekenhuiszorg , verpleging en verzorging , medicijnen of huisarts vastgelegd in de Zorgnota en de Begroting 2003 . Dit recht volgt uit de afspraken die bij de totstandkoming van het nieuwe kabinet zijn gemaakt . Het houdt concreet in dat verzekerden het hele jaar gebruik moeten kunnen maken van hun aanspraken op zorg . Deze kabinetsperiode is vooralsnog TAGeuro / TAG 9,5 miljard extra uitgetrokken voor de zorg . De volume uitgaven mogen jaarlijks met 2,5 procent stijgen . Daarnaast is er tot en met 2006 een extra bedrag van TAGeuro / TAG 1,2 miljard beschikbaar voor het terugdringen van te lange wachttijden . Naast het extra geld heeft het kabinet voor de komende vier jaar ook een pakket ombuigingen in de zorg van totaal TAGeuro / TAG 568 miljoen afgesproken , waaronder een efficiencykorting ter vermindering van de bureaucratie en een korting op het budget van geneesmiddelen . Minister Bomhoff en staatssecretaris Ross-van Dorp willen de komende jaren meer doelmatigheid in de zorg ; financiële prikkels binnen een goed samenhangend zorgstelsel zullen hieraan bijdragen . De verantwoordelijkheid van verzekeraars en zorgverleners voor het vergroten van doelmatigheid neemt toe . Hiermee loopt het kabinet vooruit op de invoering van het nieuwe ziektekostenstelsel in 2005 . Extra geld , meer doelmatigheid en afschaffing van overbodige regels zullen leiden tot een hogere productie , zo is het uitgangspunt . Kwaliteit en toezicht De bewindslieden zullen de aandacht voor kwaliteit in de zorg en de rol van de cliënt versterken . Kwaliteit is in de eerste plaats een verantwoordelijkheid van aanbieders van zorg . Zij moeten via kwaliteitssystemen en keurmerken duidelijker maken wat de cliënten van hen kunnen verwachten . Het toezicht vanuit de overheid zal verder bekeken worden , de rol van de inspecties daarin wordt versterkt . Arbeidsmarkt Om de personeelsvoorziening ook in de toekomst te waarborgen wordt het aantal opleidingsplaatsen verder uitgebreid en de aanpak van het ziekteverzuim gestimuleerd . De maximale instroom voor de studie geneeskunde is in september verhoogd tot 2550 plaatsen , de instroom van medisch specialisten neemt met 50 procent toe tot 300 plaatsen per jaar en het aantal opleidingsplaatsen tot huisarts stijgt met 250 plaatsen tot 670 . Ook de instroom van verplegend en verzorgend personeel is toegenomen . De inschrijving van HBO-studenten is met bijna 400 toegenomen ( dit is een stijging van 15,4 procent ten opzichte van 2001 ) . De instroom van de opleidingen niveau 1 t / m 4 is gestegen met 20 procent . Ouderen Het kabinet bereidt een notitie voor over het beleid voor senioren en ouderen voor het komende decennium ( tot 2010 ) , met een doorkijkje naar 2030 . De vergrijzing dwingt tot aanpassingen in de samenleving zodat die beter is toegesneden op de veranderende behoeften en wensen van ouderen . Hierin zal de levensloopbenadering centraal staan . Jeugd Het kabinet zal de wet op de jeugdzorg , die thans voor behandeling in de Tweede Kamer ligt , aanpassen . Mede als gevolg van het drama met een gezin in Roermond wordt in de nieuwe wet de gezinscoach geïntroduceerd . Die brengt vanuit het Bureau Jeugdzorg hulp op gang bij gezinnen met ernstige problemen . De vrijwillige hulpverlening moet meer dwingend kunnen zijn dan thans het geval is . Sport Het beleid voor de lokale sportbeoefening wordt verder versterkt . Ook provincies en sportbonden kunnen gebruikmaken van de zogenoemde breedtesportimpuls . De effecten van deze al enkele jaren lopende impuls worden geëvalueerd . Ook een gezonde leefstijl door sport en bewegen wordt verder gestimuleerd .

WR-P-E-F-0000000712.dcoi
Vervolgonderzoek kinderen en gezinnen vuurwerkramp Persbericht , 7-10-2002 Het ministerie van Volksgezondheid , Welzijn en Sport laat onderzoek doen naar de geestelijke gezondheid en het welzijn van kinderen die zijn getroffen door de vuurwerkramp in Enschede in 2000 . Het Instituut voor Psychotrauma ( IvP ) begint deze week met het onderzoek . Aanleiding voor het onderzoek zijn resultaten van het tweede algemene gezondheidsonderzoek vuurwerkramp Enschede dat eind 2001 is gehouden . Hieruit blijkt dat veertig procent van de getroffen bewoners vindt dat de vuurwerkramp een negatieve invloed heeft op het functioneren van het gezin . In het onderzoek kinderen en gezinnen krijgen getroffen ouders , kinderen vanaf twaalf jaar en basisschoolleerkrachten gelegenheid hun ervaringen te melden . Bij het onderzoek worden ook ouders en kinderen uit Enschede betrokken die niet of veel minder door de ramp zijn getroffen . Het onderzoek maakt deel uit van de Gezondheidsmonitoring Getroffenen Vuurwerkramp Enschede . De Gezondheidsmonitoring wordt uitgevoerd in opdracht van het ministerie van Volksgezondheid , Welzijn en Sport . De GGD Twente coördineert namens dit ministerie de uitvoering van de onderzoeken die horen bij de Gezondheidsmonitoring . Bij de uitvoering van het gezondheidsonderzoek zijn het Rijksinstituut voor Volksgezondheid en Milieu ( RIVM ) en het Instituut voor Psychotrauma betrokken . Vorige week werd bekend dat het ministerie van VWS een subsidie heeft toegekend aan GGD Twente om de gezondheidsmonitoring voort te zetten . De GGD zal de gezondheid van slachtoffers zeker nog tot en met 2004 blijven volgen .

WR-P-E-F-0000000713.dcoi
Voortgangsrapportage drugsbeleid naar de Tweede Kamer Persbericht , 18-10-2002 Het kabinet heeft er mee ingestemd de Voortgangsrapportage Drugsbeleid en het Jaarbericht 2002 van de Nationale Drugsmonitor aan de Tweede Kamer te zenden . Enkele constateringen uit de Voortgangsrapportage Drugsbeleid : Het gebruik van drugs is sinds 1997 gestegen . In de groep 12 tot 15-jarigen is het gebruik stabiel , in de leeftijdsgroepen daarboven neemt het iets toe . Met deze trend wijkt Nederland niet af van andere Europese landen . Nederland neemt voor cannabisgebruik een middenpositie in binnen de Europese Unie , voor de overige drugs is sprake van een positie bij de eerste vijf . Het aantal problematische gebruikers van harddrugs is het laagst van de Europese Unie . De afname van het aantal coffeeshops is , na een scherpe daling tussen 1997 en 2001 , gestabiliseerd . Later dit jaar zullen de resultaten bekend worden van de meest recente meting naar het THC-gehalte van cannabis . Tussen 1996 en 2000 is de drugsoverlast afgenomen , daarna is deze gestabiliseerd . Er verblijven op dit moment rond de honderd personen in de Strafrechtelijke Opvang Verslaafden . Op basis van evaluatie zal verdere besluitvorming over deze maatregel plaatsvinden . De smokkel van cocaïne door koeriers via Schiphol is in de tweede helft van 2001 toegenomen . Er zijn daarop verschillende maatregelen genomen , waaronder verscherping van de controle op de luchthaven . De handhaving rond productie van en handel in XTC is verscherpt . Met diverse landen heeft Nederland intensieve samenwerkingsverbanden . Centraal staan de buurlanden , Frankrijk en de Verenigde Staten . In Europees verband wordt samengewerkt in het kader van het EU Actieplan drugs 2000 - 2004 .

WR-P-E-F-0000000714.dcoi
De Geus doet appèl op kostenbeheersing geneesmiddelen Persbericht , 15-11-2002 Demissionair minister De Geus van Volksgezondheid , Welzijn en Sport grijpt in op de uitgaven van de geneesmiddelen . Hij zet hierbij in op twee sporen , waarbij de patiënt wordt ontzien : het afromen van de kortingen en de bonussen van de apotheekhoudende en de positie van de zorgverzekeraars versterken door het afschaffen van regels . De minister acht de omvang van de kortingen en bonussen maatschappelijk onaanvaardbaar en wil deze zo snel als mogelijk teruggeven aan de verzekerden in de vorm van lagere premies . Dit heeft minister De Geus vanmiddag bekendgemaakt tijdens een persconferentie in Den Haag . Met het afromen van de kortingen en bonussen wil de minister minimaal € 280 miljoen extra besparen op de uitgaven van de geneesmiddelen . De kortingen en de bonussen zijn extra inkomsten die apotheekhoudenden verdienen door de medicijnen voor een hogere prijs in rekening te brengen dan waavoor ze zijn ingekocht . Dit verschil in prijzen is de laatste jaren steeds groter geworden . In 2001 was het totaal aan kortingen en bonussen € 440 miljoen en naar verwachting gaat het in 2003 om € 650 miljoen * . De nieuwe maatregel omvat kortingen op de geneesmiddelen die door één farmaceut ( single source specialités ) worden geproduceerd en op geneesmiddelen waarvan het patent is verlopen en die door meerdere aanbieders ( multi source ) worden aangeboden . De apotheekhoudenden mogen straks maximaal 91 procent van de officiële inkoopprijs van single source-geneesmiddelen in rekening brengen . De rekening voor de multi source - geneesmiddelen mag straks niet meer bedragen dan 60procent van de prijs van het oorspronkelijke product . Deze maatregel komt in de plaats van de huidige ' clawback-regeling ' , waarmee apotheekhoudenden ruim 93 procent van de officiële inkoopprijs van alle geneesmiddelen in rekening mogen brengen . Naast het ingrijpen op de uitgaven doet minister De Geus ook een appèl op de zorgverzekeraars . Zo wil hij onder meer dat de verzekeraars in toenemende mate actief worden als ' zorginkoper ' , dat ze contracten sluiten met artsen en apotheekhoudenden over doelmatig voorschrijven en aanbestedingsprocedures uitzetten voor de inkoop van geneesmiddelen . Deze inkooprol van de verzekeraars ondersteunt de minister door het verder terugdringen van de regelgeving . * bron : Boston Consulting Group

WR-P-E-F-0000000715.dcoi
Wachtlijsten AWBZ lopen terug Persbericht , 21-11-2002 De wachtlijsten in de AWBZ zijn vorig jaar met negen procent gedaald . Het aantal mensen dat wachtte op verpleging en verzorging , gehandicaptenzorg of geestelijke gezondheidszorg , liep in 2001 terug van 195.000 naar 178.000 . In met name de gehandicaptenzorg is de tijd dat mensen wachten op zorg ( wachttijd ) opnieuw gedaald . Meer dan de helft van de wachtenden bij verpleging , verzorging of gehandicaptenzorg , kreeg wel overbruggingszorg . In de GGZ wachten nog 30.000 mensen met een indicatie op behandeling . De vraag naar zorg groeit snel . In 2001 zijn vijftien procent meer indicaties ( wettelijke toestemming voor zorg ) afgegeven dan in 2000 en in de eerste vijf maanden van 2002 steeg de vraag nog eens met vijftien procent . Dit blijkt uit een brief die staatssecretaris Clémence Ross-Van Dorp van VWS vandaag naar de Tweede Kamer heeft gestuurd . De staatssecretaris vindt het aantal wachtenden nog veel te hoog en kondigt in de brief maatregelen aan om de wachtlijsten sneller terug te dringen . Zo wordt de regionale aanpak voor de gehele AWBZ geïntensiveerd , waarbij drie regio's bij wijze van proef meer vrijheid krijgen als zij toezeggen de wachtlijsten in hun regio op te lossen of drastisch terug te brengen . Ook wil de staatssecretaris de procedure voor veelvoorkomende indicaties ( bijvoorbeeld zorg na een operatie ) vereenvoudigen . Een proef in vier regio's moet ertoe leiden dat hierover op 1 april 2003 nieuwe , eenvoudiger regels van kracht worden . Een betere screening moet voorkomen dat mensen zich ' uit voorzorg ' op de wachtlijst zetten . De procedures voor toestemming om extra plaatsen te bouwen worden versneld . Subsidieregeling extramuralisering Langer thuis wonen van mensen die ( deels ) zorg nodig hebben , wordt verder gestimuleerd . Op 1 april 2003 wordt een subsidieregeling van kracht die ervoor moet zorgen dat mensen gemakkelijker thuis zorg en dienstverlening ( maaltijden , alarmering , etc ) kunnen krijgen , zodat voorkomen wordt dat zij , vaak tegen hun wens , in een ( dure ) intramurale voorziening moeten worden opgenomen . De regeling geldt voor alle AWBZ-sectoren ; hiervoor is 31 miljoen euro beschikbaar . De staatssecretaris wil met deze regeling en betere samenwerking met gemeenten , meer kunnen inspelen op wensen van cliënten . De extramuralisering kan tevens een bijdrage leveren aan beheersing van de kosten in de AWBZ . Een experiment in Friesland heeft aangetoond dat op deze manier twintig procent op dure zorg in een verzorgings- of verpleeghuis bespaard kan worden en dat mensen zich veel beter voelen in hun eigen omgeving .

WR-P-E-F-0000000716.dcoi
Ouders houden vaker rekening met Kijkwijzer Persbericht , 22-11-2002 Ouders houden steeds meer rekening met Kijkwijzer . In juni 2002 gaf één op de drie ouders aan dit te doen . In januari van dit jaar was dat nog één op de tien . Negen van de tien ouders vinden Kijkwijzer een goed waarschuwingssysteem . Dit blijkt uit een evaluatieonderzoek naar Kijkwijzer dat een onderzoeksbureau in opdracht van staatssecretaris Ross-Van Dorp van VWS heeft uitgevoerd . Kijkwijzer is het systeem dat waarschuwt voor mogelijke schadelijke invloeden op kinderen en jongeren van televisieprogramma's , video's , bioscoopfilms en dvd's . Aanbieders moeten hun producten voorzien van leeftijdsaanduidingen en pictogrammen die de leeftijdsaanduiding verklaren . Dat de Kijkwijzer fuctioneert , blijkt ook uit het grote aantal klachten dat binnen een jaar bij het NICAM , de organisatie achter de Kijkwijzer , zijn binnengekomen . Sinds de invoering van Kijkwijzer ( begin 2001 ) neemt het aantal klachten maandelijks toe . In de periode van maart 2001 tot en met mei 2002 hebben 418 mensen een klacht ingediend . Het grootste deel van de klachten is tegen televisie gericht en gaat over speelfilms . De meeste klachten lost het NICAM ( Nederlands Instituut voor de Classificatie van Audiovisuele Media ) intern op door uitleg te geven over de totstandkoming van de classificatie van het product . Wanneer het NICAM twijfelt of de leeftijdsaanduiding juist is , wordt de klacht doorgestuurd naar de klachtencommissie . De klachtencommissie heeft tot juni 2002 21 klachten behandeld . Hiervan zijn er zeven ongegrond verklaard . Acht klachten resulteerden in een waarschuwing en twee in een boete . Klachten worden gemiddeld binnen vier weken afgehandeld . De onderzoekers stellen een gestandaardiseerd klachtenformulier voor en raden aan waar mogelijk procedures te versnellen om bij gegronde klachten sneller wijzigingen te kunnen doorvoeren . Het onderzoek toont verder aan dat producenten en distributeurs van audiovisuele producten zich goed aan de afspraken houden . Zij voorzien vrijwel alle producten van een leeftijdsaanduiding en pictogrammen . Met name videotheken , bibliotheken en grootwinkelbedrijven moeten de regels beter naleven .

WR-P-E-F-0000000717.dcoi
In 2001 minder dierproeven Persbericht , 27-11-2002 Het aantal dierproeven in Nederland is in 2001 gedaald . Dat blijkt uit het jaarverslag van de sectie dierproeven van de Keuringsdienst van Waren ( VWA / KvW ) . In totaal zijn 714.449 dierproeven geregistreerd waarbij 692.045 proefdieren werden ingezet . Dat is 4 procent minder dan in 2000 . Bijna de helft ( 46 procent ) van de dierproeven in 2001 is verricht ten behoeve van wetenschappelijk onderzoek naar bijvoorbeeld de oorzaak en behandeling van ziekten bij de mens , zoals kanker en hart- en vaatziekten . Voor onderzoek ten behoeve van de ontwikkeling , productie of ijking van sera , vaccins , geneesmiddelen en medische of veterinaire producten is 43 procent van het totaal aantal dierproeven verricht . Tweederde van het aantal dierproeven werd verricht op muizen en ratten . Bijna één derde van de muizen was genetisch gemodificeerd . Ondanks het feit dat dierproeven op kippen met 20 procent zijn gedaald , neemt deze diersoort de derde plaats in op de ranglijst van meest gebruikte proefdieren . Inspecties In 2000 zijn door de KvW 289 inspecties uitgevoerd , waarvan ongeveer de helft onaangekondigd . Er zijn 19 schriftelijke waarschuwingen gegeven voor omissies die meestal administratief van aard waren . Dierexperimentencommissies In de Wet op de dierproeven staat dat een voorgenomen dierproef moet worden getoetst door een erkende Dierexperimentencommissie . Uit de jaarverslagen van deze commissies bleek dat aan 16 % van de adviezen van de Dierexperimentencommissies voorwaarden werden verbonden of onderzoeksplannen moesten worden aangepast . Dit persbericht gaat uit onder verantwoordelijkheid van de Voedsel en Waren Autoriteit

WR-P-E-F-0000000718.dcoi
Gebruikers hulpmiddelen tevreden Persbericht , 16-12-2002 Gebruikers van ( medische ) hulpmiddelen ( bijvoorbeeld incontinentiemateriaal , pruiken , hoorapparaten en prothesen ) zijn over het algemeen tevreden over de manier waarop zij deze middelen verkrijgen . Dit blijkt uit het rapport ' Tevredenheid hulpmiddelengebruikers verstrekkingen 2001 ' dat staatssecretaris Ross-Van Dorp van VWS vandaag naar de Tweede Kamer stuurt . Het iRv , kenniscentrum voor Revalidatie en Handicap , heeft dit onderzoek in opdracht van het ministerie van VWS uitgevoerd . Het onderzoek richt zich op een breed aanbod van hulpmiddelen dat op basis van de Ziekenfondswet wordt verstrekt . Hulpmiddelen in het kader van de Wet voorzieningen gehandicapten als woningaanpassingen , rolstoelen en vervoersvoorzieningen zijn buiten beschouwing gelaten . Eind 2001 is het onderzoek gestart . In die tijd viel de Wvg nog onder het ministerie van Sociale Zaken en Werkgelegendheid . In de evaluatie van de Wvg die in 2001 verscheen is de tevredenheid van de Wvg-hulpmiddelen gebruikers al meegenomen . Tachtig procent van de gebruikers is tevreden over de manier waarop zij hun hulpmiddel verkregen . Zij zijn ook tevreden over de personen en instanties die hulpmiddellen verstrekken . Gebruikers van orthesen en schoenvoorzieningen , therapeutische elastische kousen , prothesen en hulpmiddelen voor doven en slechthorenden zijn minder tevreden over de procedures en de tijd die het in beslag neemt om een hulpmiddel te krijgen . Ook zijn zij minder tevreden over de voorwaarden waaronder deze hulpmiddelen worden verstrekt . Bijvoorbeeld over de vervangingstermijn of de hoogte van de eigen bijdrage . In het huidige hulpmiddelenbeleid van het ministerie van VWS worden de gesignaleerde knelpunten al meegenomen . Op 1 Januari 2003 vindt een wijziging in de regeling hulpmiddelen plaats . Zo wordt bijvoorbeeld de beeldtelefoon voor doven vergoed en een voorleesapparaat voor blinden en slechtzienden . Doel van het beleid is de bestaande regeling hulpmiddelen minder gedetailleerd te maken . De zorgverzekeraar krijgt zo meer vrijheid om beter te voorzien in de vraag van de cliënt . Het onderzoek is een nulmeting en wordt ieder jaar uitgevoerd . Het krijgt een plaats in de Monitor hulpmiddelen van het College voor zorgverzekeringen ( CVZ ) . Zo kunnen de effecten van het hulpmiddelenbeleid in beeld worden gebracht . Het volledige rapport is terug te vinden op de website van het ministerie van VWS : www.minvws.nl , onder kamerstukken .

WR-P-E-F-0000000719.dcoi
Wachtlijsten verpleging en verzorging veel korter Persbericht , 17-1-2003 De wachtlijsten in de Verpleging en Verzorging ( V&V ) zijn in het afgelopen jaar met 15 % korter geworden . Op peildatum 1 november 2002 wachtten ruim 74.000 mensen op een plaats in een verpleeg- of verzorgingshuis of op zorg thuis . Op 1 oktober 2001 wachtten nog ruim 87.000 mensen op V&V zorg . De wachtlijsten voor zorg thuis waren 20 % korter , voor een plaats in het verzorgingshuis was de wachtlijst met 9 % gedaald en voor een plek in het verpleeghuis met 17 % . Meer dan de helft van de wachtenden kreeg wel overbruggingszorg ; dat is tijdelijke alternatieve zorg voor mensen die op de wachtlijst staan . Het aantal wachtenden is fors afgenomen terwijl de vraag naar zorg juist sterk gestegen is . De daling van het aantal wachtenden in combinatie met de toename van de vraag is een succes van de hele sector . De actieve rol van de zorgkantoren en de zorgaanbieders heeft positief gewerkt en verdient een compliment . Dit blijkt uit een brief die staatssecretaris Clémence Ross-Van Dorp van VWS vandaag naar de Tweede Kamer stuurt . De staatssecretaris is verheugd dat het aantal wachtenden over de hele linie afneemt , maar vindt tegelijkertijd dat de aandacht niet mag verslappen en een extra inspanning gewenst is . De geïntensiveerde , AWBZ-brede , regionale aanpak van de wachtlijsten , gericht op concrete en harde afspraken met alle partijen in de regio , wil zij met kracht doorzetten . Deze aanpak houdt in dat een aantal regio's bij wijze van proef meer vrijheid krijgt als zij garanderen de wachtlijsten in hun regio op te lossen of drastisch terug te brengen . In deze regionale aanpak van de staatssecretaris zal bijzondere aandacht worden besteed aan het creëren van voldoende mogelijkheden voor mensen om zolang mogelijk zelfstandig in hun vertrouwde omgeving te kunnen blijven wonen . Het gaat dan om een ondersteunend pakket van zorg en dienstverlening . Dit is vaak een beter alternatief dan een plaats in het verzorgingshuis . Met deze aanpak verwacht Ross het inkorten van de wachtlijsten voor verzorgingshuizen te versnellen .

WR-P-E-F-0000000720.dcoi
Vaccinatie verplicht voor bezoek Mekka Persbericht , 21-1-2003 Nederlanders die begin februari de jaarlijkse bedevaart naar Mekka in Saoedi-Arabië willen afleggen , moeten zich laten inenten tegen meningitis ( hersenvliesontsteking ) . De regering van Saoedi-Arabië stelt de vaccinatie als voorwaarde voor het verkrijgen van een visum . De vaccinatie is tegen een vergoeding te krijgen bij de GGD-en in Nederland . In 2000 en 2001 zijn verschillende bezoekers van de bedevaart besmet geraakt met een bijzondere vorm van hersenvliesontsteking ( meningitis type W135 ) . De verplichte vaccinatie moet bijdragen om besmettingen te voorkomen . Niet alle vormen van meningitis zijn te vaccineren en gevaccineerde mensen kunnen de bacterie desondanks overdragen op anderen . De bacterie kan worden overgedragen zonder lichamelijk contact . Besmetting vindt meestal plaats wannneer mensen dicht op elkaar leven en wordt verspreid via de lucht . Meningitis kan dodelijk zijn . De symptomen zijn koorts , ernstige hoofdpijn , nekstijfheid , sufheid en lichtschuwheid . In het verdere verloop van de ziekte treden kleine , rode , niet wegdrukbare vlekken op over het hele lichaam . VWS adviseert mensen met deze symptomen onmiddellijk contact op te nemen met hun huisarts .

WR-P-E-F-0000000721.dcoi
De Geus : lik op stuk voor zorgfraudeurs Persbericht , 30-1-2003 Minister De Geus van VWS vindt dat er een lik-op-stukbeleid moet komen tegen fraudeurs in de gezondheidszorg . Hij zegt dat in reactie op de publiciteit rond interne rapporten van Zorgverzekeraars Nederland , die spreken van grootscheepse fraude . Volgens de bewindsman is het een schande als er grootschalig gefraudeerd zou worden , terwijl de overheid juist bezig is de kosten van de zorg in de hand te houden . Mensen die eerlijk hun premie betalen , mogen niet de dupe zijn van fraudeurs . De onderzoeken van Zorgverzekeraars Nederland dateren uit 2001 . De minister vraagt de zorgverzekeraars die onderzoeken te herhalen om een actueel beeld te krijgen . Lik op stuk betekent dat verzekerden uiteindelijk hun rechten kunnen verliezen . Hierop zou voor noodgevallen en om humanitaire redenen een uitzondering mogelijk moeten zijn . De minister vindt dat de zorgverzekeraars ook zelf hun verantwoordelijkheid moeten nemen en hun contracten met frauderende zorgleveranciers ( zoals artsen , ziekenhuizen ) moeten opzeggen . VWS werkt aan een wetsontwerp dat legitimatie verplicht stelt bij het tonen van een verzekeringspas Dit moet fraude door diefstal of het uitlenen van pasjes voorkomen .

WR-P-E-F-0000000722.dcoi
Dick Kaasjager directeur gehandicaptenbeleid Persbericht , 12-2-2003 Per 1 februari 2003 is de heer D.C. ( Dick ) Kaasjager , arts , aangesteld als Directeur Gehandicaptenbeleid van het ministerie van Volksgezondheid , Welzijn en Sport . Dick Kaasjager ( 56 ) is in 1991 in dienst getreden bij het ministerie van VWS . Tot 1996 was hij Directeur Preventie , Algemene Gezondheidszorg en Opleidingen , van 1996 tot 2001 bekleedde hij de functie van Directeur Geestelijke gezondheidszorg , Verslavingszorg en Maatschappelijke Opvang . In 2001 maakte Kaasjager een overstap naar de Inspectie voor Gezondheidszorg om zich daar als Hoofdinspecteur bezig te houden met de curatieve somatische gezondheidszorg . Als Directeur Gehandicaptenbeleid volgt hij Paul van Maanen op die per 1 januari het departement van VWS heeft ingeruild voor dat van OC&W .

WR-P-E-F-0000000723.dcoi
De Geus verwelkomt duizendste herintreder ' Hard nodig ' Persbericht , 14-2-2003 Demissionair minister De Geus ( Volksgezondheid , Welzijn en Sport ) verwelkomt op zaterdag 15 februari de duizendste herintreder in het kader van de landelijke wervingscampagne Hard Nodig . Dit gebeurt op de jaarlijkse Landelijke Open Dag in de Zorg in Altrecht , een instelling voor geestelijke gezondheidszorg in Den Dolder ( Utrecht ) . De Open Dag biedt de mogelijkheid aan herintreders en andere geïnteresseerden om zich te oriënteren op werk in de zorgsector . De campagne Hard Nodig is mei 2001 van start gegaan en is een gezamenlijk initiatief van de werkgevers- en werknemersorganisaties in de zorgsector , het ministerie van VWS en het Centrum voor Werk en Inkomen . Doel is om zoveel mogelijk mensen die al eerder in de zorg hebben gewerkt ( herintreders ) en mensen die in andere sectoren werkzaam zijn ( zij-instromers ) in de zorgsector te laten werken . Uit onderzoek blijkt dat veel oud-werknemers interesse hebben om weer in de zorg aan de slag te gaan . Hiervoor worden alle mensen die ooit in de zorg hebben gewerkt persoonlijk aangeschreven door de minister en staatssecretaris van VWS . Dit heeft de afgelopen periode al tot duizenden reacties geleid . Vandaag vindt de duizendste plaatsing in een zorginstelling plaats , in dit geval bij Altrecht . De ervaring leert dat screening en begeleiding van potentiële herintreders en de afstemming op de vraag van de zorginstellingen veel tijd en aandacht vragen . Uitzendbureau Tempo-Team verzorgt daarom samen met de regiofunctionarissen arbeidsmarktbeleid zorg de begeleiding naar de zorginstellingen . De landelijke projectleiding is in handen van het Centrum Arbeidsverhoudingen ( CAOP ) in Den Haag . Het project Hard Nodig eindigt eind 2003.Meer informatie is te vinden op de websites www.hardnodig.nl en www.opendagzorg.nl .

WR-P-E-F-0000000724.dcoi
Ross op EU-conferentie : meer zelfstandigheid GGZ patiënten Persbericht , 28-3-2003 ' In Nederland proberen we te voorkomen dat mensen met een psychiatrische achtergrond in de geestelijke gezondheidszorg blijven ronddraaien in een vicieuze cirkel . Als bewindspersoon streef ik er naar om samen met de uitvoerende organisaties zoveel mogelijk mensen met een psychiatrische achtergrond zelfstandig te laten wonen . Indien mogelijk gaan ze aan het werk of krijgen ze activiteiten aangeboden . ' Dit heeft staatssecretaris Ross gisteravond in Athene gezegd op de Europese conferentie over de stigmatisering in de geestelijke gezondheidszorg . Ross haalde tevens aan dat Nederland deze week in het teken staat van psychiatrie . Het thema van de week is integratie met werk . In de Griekse hoofdstad zijn de kandidaat EU-lidstaten bijeen om te praten over de stigmatisering van mensen met een psychiatrische achtergrond . Onder Grieks voorzitterschap praten de landen vooral over de tien aanbevelingen over de Geestelijke Gezondheid die de Wereld Gezondheidsorganisatie in 2001 heeft gedaan aan alle VN-lidstaten . De eerste actie die hieruit voortkomt is de maatschappij bewust maken van de geestelijke gezondheidszorg en de discriminatie en stigmatisering van mensen met een psychiatrische achtergrond te verminderen . Op de Europese conferentie gaf staatssecretaris Ross een duidelijk beeld van het Nederlandse veranderingsproces in de geestelijke gezondheidszorg . Zo stelde zij in haar speech dat ' een goed dak boven je hoofd , een opleiding en toegang tot algemene faciliteiten cruciaal is om te voorkomen dat psychiatrische patiënten worden uitgesloten van de maatschappij ' . Volgens Ross spelen patiëntenorganisaties in het proces van uitsluiting een grote rol . ' Door patiënten mondiger te maken , de maatschappij goed te informeren over psychiatrische patiënten en discriminatie bespreekbaar te maken kan je uitsluiting voorkomen . Onze week van de psychiatrie is hier een voorbeeld van ' . De uitkomsten van de conferentie worden begin juni door de ministers van volksgezondheid van de ( kandidaat ) EU-lidstaten vastgesteld .

WR-P-E-F-0000000725.dcoi
Veiligheid tatoeagekleurstoffen vastgesteld in Warenwetbesluit Persbericht , 11-4-2003 De ministerraad heeft , op voorstel van staatssecretaris Ross van Volksgezondheid , Welzijn en Sport , ingestemd met het Warenwetbesluit tatoeagekleurstoffen . Met dit besluit worden eisen gesteld aan de microbiologische en chemische veiligheid van kleurstoffen die gebruikt worden voor tatoeages en permanente make-up ( PMU ) . Aanleiding voor het besluit is een onderzoek uit 2001 van de Keuringsdienst van Waren naar de microbiologische en chemische veiligheid van deze kleurstoffen . Uit het onderzoek bleek dat 10 % van de onderzochte kleurstoffen besmet was met ziekmakende bacteriën . Daarnaast zijn in 18 % van de onderzochte kleurstoffen verdachte kankerverwekkende stoffen en diverse zware metalen aangetroffen . Het besluit bepaalt voor de microbiologische veiligheid dat de kleurstoffen geen conserveermiddelen mogen bevatten en steriel moeten zijn . Voor de chemische veiligheid verwijst het besluit naar diverse lijsten met stoffen die niet in de kleurstoffen mogen voorkomen . Het besluit stelt ook eisen aan de verpakking van de tatoeagekleurstoffen . Hiervoor gelden etiketteringvoorschriften die betrekking hebben op onder meer de samenstelling ( ingrediënten ) , de gebruiksvoorwaarden en de naam van diegene die het product in de handel brengt . Het ontwerpbesluit wordt voor advies voorgelegd aan de Raad van State en zal naar verwachting eind dit jaar in werking treden . Dit persbericht is na afloop van de ministerraad uitgebracht door de Rijskvoorlichtingsdienst ( RVD ) .

WR-P-E-F-0000000726.dcoi
Jaarverslag 2002 Toetsingscommissies euthanasie Persbericht , 29-4-2003 De vijf regionale toetsingscommissies euthanasie hebben vorig jaar 1882 meldingen van levensbeëindiging op verzoek en hulp bij zelfdoding getoetst . In 1672 gevallen ging het om euthanasie , in 184 gevallen om hulp bij zelfdoding en in 26 gevallen betrof het een combinatie van beide . Dit blijkt uit het jaarverslag van 2002 van de regionale toetsingscommissies euthanasie dat dinsdag 29 april is gepubliceerd . De toetsingscommissies oordeelden in bijna alle gevallen dat de arts overeenkomstig met de zorgvuldigheidseisen had gehandeld . In een aantal gevallen moesten artsen schriftelijk of mondeling een nadere toelichting geven aan de commissies . De weerslag van deze toelichtingen zijn in het uiteindelijke oordeel opgenomen . In 2002 is in vijf gevallen geoordeeld dat de arts niet volgens de zorgvuldigheidseisen heeft gehandeld . Deze zaken zijn nog in onderzoek bij het Openbaar Ministerie en de Inspectie voor de Gezondheidszorg . De levensbeëindiging vond in 1544 gevallen thuis plaats , in 208 gevallen in een ziekenhuis , in 42 gevallen in een verpleeghuis , in 51 gevallen in een verzorgingstehuis en in 37 gevallen elders ( bijvoorbeeld in een hospice of bij familie ) . In verreweg de meeste gevallen leden mensen aan kanker . Het aantal meldingen is in 2002 gedaald ten opzichte van 2001 ( 2054 ) . De oorzaak van deze daling is niet duidelijk . Het door het kabinet gevraagde evaluatieonderzoek ( Van der Wal en Van der Maas ) naar de meldingsprocedure van euthanasie en hulp bij zelfdoding moet over de oorzaak van deze daling meer inzicht bieden . Er zijn vijf regionale toetsingscommissies , gevestigd in Groningen , Arnhem , Haarlem , Rijswijk en ' s-Hertogenbosch . Elke commissie bestaat uit drie leden , namelijk een jurist / voorzitter , een arts en een ethicus . In de eerste maanden van 2002 werkten de commissies nog volgens de meldingsprocedure , zoals vastgelegd in een Algemene Maatregel van Bestuur , gebaseerd op artikel 10 van de Wet op de lijkbezorging . De instelling en de werkwijze van de commissies was geregeld in de Regeling Regionale toetsingscommissies euthanasie van 27 mei 1998 . Op 1 april 2002 trad de Wet toetsing levensbeëindiging op verzoek en hulp bij zelfdoding in werking . Hiermee kreeg de bovenvermelde meldingsprocedure , de instelling en de werkwijze van de commissies een wettelijke basis . De commissies toetsen of de arts al dan niet heeft gehandeld volgens de wettelijke zorgvuldigheidseisen . Zo moet er onder meer sprake zijn van een vrijwillig , weloverwogen en duurzaam verzoek en van uitzichtloos en ondraaglijk lijden van de patiënt naar heersend medisch inzicht . Ook moet de behandelend arts ten minste één onafhankelijk arts hebben geraadpleegd en moet de levensbeëindiging medisch zorgvuldig zijn uitgevoerd . De commissies brengen hun oordeel alleen ter kennis van het Openbaar Ministerie en de Inspectie voor de Gezondheidszorg als de arts niet volgens deze zorgvuldigheidseisen heeft gehandeld . Dit persbericht gaat onder verantwoordelijkheid van de regionale toetsingscommissies euthanasie .

WR-P-E-F-0000000727.dcoi
Extra maatregelen kostendekking gezondheidszorg 2003 Persbericht , 13-5-2003 De kosten in de gezondheidszorg en met name in de AWBZ stijgen enorm . De totale kostenoverschrijding in de zorg zullen naar verwachting uitkomen op bijna 2 miljard euro in 2003 . Daarom zijn nog dit jaar extra maatregelen nodig om de kosten te beheersen . Vooruitlopend op de besluitvorming over de Voorjaarsbrief 2003 komen demissionair minister De Geus en staatssecretaris Ross ( VWS ) met enkele maatregelen die per 1 juli 2003 kunnen ingaan . De premie voor de Algemene Wet Bijzondere Ziektekosten ( AWBZ ) zal met ingang van 1 juli 2003 met 0,5 % stijgen tot 12,55 % . Deze maatregel levert 0,5 miljard euro op in 2003 en 1,1 miljard euro jaarlijks vanaf 2004 . Tevens overwegen de bewindslieden een efficiencykorting van 0,8 % vanaf 2003 voor de zorginstellingen en vrije beroepsbeoefenaren in de zorg . Deze maatregel levert 250 miljoen euro voor 2003 en de volgende jaren op . Hiervoor heeft de minister een aanwijzing gestuurd naar het College tarieven gezondheidszorg ( CTG ) , die hierover nog uitsluitsel moet geven . De stijging van de kosten in de gezondheidszorg in 2001 en 2002 was 7 % en 9 % . Deze was hoger dan de jaren daarvoor . Veel extra geld is geïnvesteerd in het wegwerken van wachtlijsten in de ziekenhuiszorg , ouderenzorg en gehandicaptenzorg . Ook zijn de salarissen van zorgverleners de afgelopen jaren verhoogd om werken in de zorg aantrekkelijker te maken .

WR-P-E-F-0000000728.dcoi
Jaarbeeld Zorg 2002 Persbericht , 21-5-2003 Op de derde woensdag in mei biedt het ministerie van VWS de Kamer voor de derde keer het Jaarbeeld Zorg aan . Het Jaarbeeld Zorg is een verantwoordingsdocument over de zorg . Het geeft inzicht in de prestaties van de zorgsector , de ingezette premiegelden en het beleid dat in 2002 op het terrein van de zorg is gevoerd in de verschillende deelsectoren . Tevens wordt op 21 mei , net als door andere departementen , het jaarverslag van het ministerie van VWS aan de kamer aangeboden . Het jaarverslag verantwoordt de inzet van het begrotingsgeld en de relatie met de prestaties over een breder aantal sectoren dan de zorg , namelijk ook op het gebied van Welzijn en Sport . Daarnaast komt in het Jaarverslag de rechtmatigheid van de uitgaven en het financiële beheer tot uitdrukking . Het jaar 2002 is een bewogen jaar geweest . De uitvoering van het beleid is de verantwoordelijkheid geweest van verschillende bewindspersonen . De begroting en Zorgnota zijn opgesteld door voormalig minister Borst en staatssecretaris Vliegenthart . Zij hebben in de eerste helft van 2002 het beleid ook uitgevoerd . De verantwoordelijkheid is medio 2002 met het aantreden van het kabinet Balkenende overgenomen door de voorgaande minister Bomhoff en huidig demissionair minister de Geus , samen met staatssecretaris Ross-van Dorp . Enkele feiten op een rij : Het aantal banen in de sector zorg en welzijn is gestegen tot 1.053.000 . Het aantal wachtenden in de curatieve zorg is met 15.000 gedaald naar 144.000 Het aantal wachtenden in de sector verpleging en verzorging is gedaald met 15 % naar ruim 74.000 . De kosten in de gezondheidszorg bedroegen ruim 42 miljard in 2002 tegenover 38,6 miljard in 2001 .

WR-P-E-F-0000000729.dcoi
Staatssecretaris Ross trekt 9 ton extra uit voor stipendiumregeling topsporters Persbericht , 21-11-2003 Staatssecretaris Clémence Ross-van Dorp ( VWS ) heeft een bedrag van 900.000 euro extra uitgetrokken voor de stipendiumregeling . Met de extra dotatie is het basisinkomen van de Nederlandse topsporters met een A-status in ieder geval tot en met de Olympische Spelen in Athene verzekerd . Het extra geld voor de stipendiumregeling is nodig , omdat steeds meer nationale topsporters doordringen tot de wereldtop en daardoor een beroep doen op de stipendiumregeling . ' Dat steeds meer Nederlandse topsporters doordringen tot de wereldtop , bewijst dat het Nederlandse topsportbeleid succesvol is ' , aldus Ross-van Dorp . De stipendiumregeling werd in 2001 ingevoerd . Het ministerie van VWS trok na de succesvolle Olympische Spelen van Sydney een bedrag van 9 miljoen uit om topsporters een basisinkomen van maximaal 70 procent van het wettelijk minimumloon te garanderen . Dit zogenoemde stipendium is louter bestemd voor sporters die mondiaal tot de beste 8 van hun sporttak horen - A-sporters - en minder dan het minimumloon verdienen . Destijds werd berekend dat jaarlijks ongeveer 200 sporters een beroep zou doen op de stipendiumregeling . Momenteel blijkt echter dat ongeveer 275 topsporters gebruik maken van de regeling . ' Nederland heeft sportief gezien zelden zo goed gepresteerd als de afgelopen jaren . Dat is mede te danken aan de inkomensregeling voor de topsporters ' , aldus Ross . ' Dankzij een gegarandeerd inkomen kunnen ze zich volledig aan hun sport wijden . '

WR-P-E-F-0000000730.dcoi
Derde gezondheidsonderzoek getroffenen vuurwerkramp Persbericht , 8-1-2004 Deze week start de Gezondheidsmonitoring Getroffenen Vuurwerkramp Enschede ( GGVE ) met het derde gezondheidsonderzoek naar de gevolgen van de vuurwerkramp . Het is een vervolg op de twee eerdere gezondheidsonderzoeken die 2 - 3 weken ( mei-juni 2000 ) en 18 maanden na de ramp werden uitgevoerd ( november-december 2001 ) . Om het effect van de ramp in de loop van de tijd in kaart te brengen , is het belangrijk om het gezondheidsonderzoek nogmaals te herhalen . Voor dit derde gezondheidsonderzoek worden alle getroffenen die hebben deelgenomen aan het eerste en / of tweede gezondheidsonderzoek én die tijdens deze onderzoeken hebben aangegeven dat ze ook aan een volgend onderzoek willen meedoen , uitgenodigd . Dit geldt ook voor de politie , brandweer , ambulancemedewerkers , vrijwilligers en andere hulpverleners die bij de ramp betrokken waren . Zij worden hiervoor persoonlijk benaderd door de GGD Regio Twente . Deelname aan het onderzoek bestaat uit het invullen van een vragenlijst . Daarin worden verschillende vragen gesteld over hoe het met de getroffenen gaat , zowel lichamelijk als geestelijk . Behalve Nederlandse vragenlijsten , zijn er ook vragenlijsten in de Duitse en Turkse taal . Bij Arabischtalige deelnemers kan de vragenlijst mondeling worden afgenomen . Deelnemers kunnen de vragenlijst thuis invullen . Voor ondersteuning bij het invullen van de vragenlijsten kan men terecht in 2 inloopcentra in Enschede , waar hulp in verschillende talen geboden wordt . Ook als getroffenen geen problemen ( meer ) hebben , is het belangrijk dat zij deelnemen . Om de gezondheid van de getroffenen te kunnen vergelijken met die van niet-getroffen personen , wordt ook aan een zogenaamde controlegroep gevraagd om dezelfde vragenlijst in te vullen . De GGD Hart voor Brabant voert in vier wijken ( Stokhasselt , Heikant , Wandelbos en Groenewoud ) van Tilburg eenzelfde gezondheidsonderzoek uit als vergelijking voor het gezondheidsonderzoek dat onder de getroffenen van de vuurwerkramp in Enschede wordt afgenomen . Ook bij het vorige gezondheidsonderzoek vormden de mensen uit deze wijken de controlegroep . Het gezondheidsonderzoek is één van de onderzoeken die worden uitgevoerd onder de projectnaam ` Gezondheidsmonitoring Getroffenen Vuurwerkramp Enschede ' ( GGVE ) . De Gezondheidsmonitoring wordt uitgevoerd in opdracht van het ministerie van Volksgezondheid , Welzijn en Sport . De GGD Regio Twente coördineert namens het ministerie de uitvoering van de onderzoeken . Bij de uitvoering van het gezondheidsonderzoek zijn het Rijksinstituut voor Volksgezondheid en Milieu en het Instituut voor Psychotrauma betrokken .

WR-P-E-F-0000000731.dcoi
Minister besluit tot tijdelijke aankoop acellulair kinkhoestvaccin Persbericht , 28-4-2004 Minister Hoogervorst van Volksgezondheid , Welzijn en Sport ( VWS ) gaat tijdelijk voor zuigelingen een combinatievaccin met een acellulaire kinkhoestcomponent ( DaKTP-Hib ) inkopen . Het vaccin beschermt tegen de ziekten difterie , kinkhoest , tetanus , polio en Hib-ziekten . De komende jaren gaat het Nederlands Vaccin Instituut ( NVI ) door met de ontwikkeling van een Nederlands combinatievaccin met een acellulaire kinkhoestcomponent . Naar verwachting zal dat in 2007 beschikbaar zijn . Dit schrijft de minister vandaag in een brief aan de Tweede Kamer . Na overleg met het Rijksinstituut voor Volksgezondheid en Milieu ( RIVM ) , de Gezondheidsraad , het NVI en de Landelijke Vereniging van Entadministraties ( LVE ) is de verwachting dat het nieuwe vaccin begin 2005 ingevoerd kan worden in het Rijksvaccinatieprogramma . De komende maanden zijn nodig om het vaccin via een Europese aanbesteding aan te kopen en om garanties te krijgen voor de leverbaarheid . Ook moet de overgang goed voorbereid worden . De minister heeft tot aanschaf van het combinatievaccin DaKTP-Hib besloten naar aanleiding van het recente advies van de Gezondheidsraad over kinkhoest . Totdat het acellulaire vaccin is ingevoerd , is het belangrijk om met het huidige vaccin met de cellulaire kinkhoestcomponent te blijven vaccineren , zo benadrukt de minister . Het huidige vaccin beschermt tegen ernstige kinkhoest , waardoor sterfte en ziekenhuisopnames voorkomen worden . Sterfte en ziekenhuisopnames komen voornamelijk voor bij niet of niet volledig gevaccineerde kinderen , meestal in de leeftijd tussen 0 en 4 maanden . De kinkhoest die voorkomt onder gevaccineerden , heeft een minder ernstig verloop dan onder niet gevaccineerden . Daarnaast beschermt het combinatievaccin tegen difterie , tetanus , polio en Hib-ziekten . Dit maakt dat de risico's van niet vaccineren veel groter zijn dan de risico's van de mogelijk optredende voorbijgaande bijwerkingen . Ook uitstel van vaccinaties tegen difterie , kinkhoest , tetanus , polio en Hib-ziekten stelt kinderen bloot aan vermijdbare gezondheidsrisico's . Tijdige vaccinatie blijft daarom essentieel . De Gezondheidsraad heeft in 1997 en 2000 al adviezen uitgebracht over het kinkhoestvaccin . Op basis van het advies van 2000 is besloten tot invoering van een extra boostervaccinatie voor 4 jarigen met een acellulair kinkhoestvaccin . Hiermee is in juli 2001 gestart . Recente gegevens van het RIVM wijzen erop dat dit een gunstig effect heeft gehad . Onder 3 - 4 jarigen komt kinkhoest in 2002 minder voor dan in de jaren daarvoor .

WR-P-E-F-0000000732.dcoi
Hoogervorst reikt twee koninklijke onderscheidingen uit Persbericht , 29-4-2004 Minister Hoogervorst ( VWS ) heeft vandaag twee koninklijke onderscheidingen uitgereikt . Dr. R.M. ( Rob ) Valentijn is onderscheiden als Officier in de Orde van Oranje-Nassau . Valentijn was van 2001 tot begin 2004 voorzitter van de Orde van Medisch Specialisten . Hij heeft zich ingespannen voor de invoering van Diagnose Behandelings Combinaties ( DBC's ) . Tevens heeft hij zich verdienstelijk gemaakt op het terrein van kwaliteitsverbetering van het vakgebied interne geneeskunde . Valentijn is werkzaam als internist in het Rode Kruis Ziekenhuis in Den Haag . Hij is woonachtig te Den Haag . Minister Hoogervorst heeft drs. R.L.J.M. ( Rob ) Scheerder onderscheiden als Ridder in de Orde van Oranje-Nassau . Scheerder was van 1993 tot 2004 voorzitter van het College tarieven bezondheidszorg ( CTG ) . Hij heeft in die functie bijgedragen aan de houdbaarheid en verbetering van het Nederlandse zorgstelsel . Scheerder bekleedt tevens vele adviesfuncties op het gebied van de gezondheidszorg , onder andere voor de Wereldbank . Hij is momenteel voorzitter van het College bouw ziekenhuisvoorzieningen ( CBZ ) . Hij is woonachtig te Voorschoten .

WR-P-E-F-0000000733.dcoi
Jaarverslag Regionale toetsingscommissies euthanasie Persbericht , 27-5-2004 Dit persbericht valt onder verantwoordelijkheid van de Regionale toetsingscommissies euthanasie . De vijf regionale toetsingscommissies euthanasie hebben vorig jaar 1815 meldingen van levensbeëindiging op verzoek en hulp bij zelfdoding getoetst . In 1626 gevallen ging het om euthanasie , in 148 gevallen om hulp bij zelfdoding en in 41 gevallen betrof het een combinatie van beide . Dit blijkt uit het jaarverslag van 2003 van de regionale toetsingscommissies euthanasie dat vandaag is gepubliceerd . De toetsingscommissies oordeelden in bijna alle gevallen dat de arts overeenkomstig de zorgvuldigheidseisen had gehandeld . In een aantal gevallen moesten artsen schriftelijk of mondeling een nadere toelichting geven aan de commissies . In 2003 is in acht gevallen geoordeeld dat de arts niet volgens de zorgvuldigheidseisen heeft gehandeld . Deze zaken zijn doorgezonden aan het College van procureurs-generaal en de Inspectie voor de Gezondheidszorg . In 2 gevallen achtten de commissies zich niet bevoegd om de zaak te beoordelen . De levensbeëindiging vond in 1477 gevallen thuis plaats , in 207 gevallen in een ziekenhuis , in 47 gevallen in een verpleeghuis , in 41 gevallen in een verzorgingstehuis en in 43 gevallen elders ( bijvoorbeeld in een hospice of bij familie ) . In verreweg de meeste gevallen leden mensen aan kanker . Het aantal meldingen is in 2003 gedaald ten opzichte van voorgaande jaren 2002 , 2001 en 2000 ( respectievelijk 1882 , 2054 en 2123 gevallen ) . Er zijn vijf regionale toetsingscommissies . Elke commissie bestaat uit drie leden , namelijk een jurist , die tevens voorzitter is , een arts en een ethicus . Vanaf 1 april 2002 is de Wet toetsing levensbeëindiging op verzoek en hulp bij zelfdoding in werking getreden . De commissies toetsen of de arts al dan niet heeft gehandeld volgens de wettelijke zorgvuldigheidseisen . Zo moet er onder meer sprake zijn van een vrijwillig en weloverwogen verzoek en van uitzichtloos en ondraaglijk lijden van de patiënt . Ook moet de behandelend arts ten minste één onafhankelijk arts hebben geraadpleegd en moet de levensbeëindiging medisch zorgvuldig zijn uitgevoerd . De commissies brengen hun oordeel alleen ter kennis van het Openbaar Ministerie en de Inspectie voor de Gezondheidszorg als de arts niet volgens deze zorgvuldigheidseisen heeft gehandeld .

WR-P-E-F-0000000734.dcoi
Staatssecretaris Ross-van Dorp handhaaft stipendiumregeling topsporters in 2005 Persbericht , 8-7-2004 De stipendiumregeling voor topsporters zal in ieder geval ook in 2005 blijven bestaan . Met deze toezegging komt staatssecretaris Clémence Ross-van Dorp ( VWS ) tegemoet aan de wens van het bestuur van het Fonds voor de Topsporter . Het bestuur had de staatssecretaris om zekerheid gevraagd omdat het nu al bezig is om financiële verplichtingen aan te gaan voor 2005 . Met de toezegging van Ross-van Dorp zijn 275 Nederlandse topsporters ook volgend jaar verzekerd van een basisinkomen , waardoor ze zich volledig op hun sport kunnen richten . De stipendiumregeling werd in 2001 ingevoerd . Het ministerie van VWS trok na de succesvolle Olympische Spelen van Sydney een bedrag van 9 miljoen euro uit om topsporters een basisinkomen van maximaal 70 procent van het wettelijk minimumloon te garanderen . Dit zogenoemde stipendium is louter bestemd voor sporters die mondiaal tot de beste 8 van hun sporttak horen -- A-sporters - en minder dan het minimumloon verdienen . Destijds werd berekend dat jaarlijks ongeveer 200 sporters een beroep zou doen op de stipendiumregeling . Momenteel blijkt echter dat ongeveer 275 topsporters gebruik maken van de regeling . Ross wil nog geen beslissing nemen over de inhoud van de stipendiumregeling na 2005 . Dit heeft te maken met een op handen zijnde evaluatie van de regeling . ' Die wacht ik uiteraard eerst af . '

WR-P-E-F-0000000735.dcoi
Nog openstaande eigen bijdragen voor thuiszorg tot 2002 niet meer opgelegd Persbericht , 18-8-2004 Staatssecretaris Ross-Van Dorp van Volksgezondheid , Welzijn en Sport heeft besloten de openstaande eigen bijdragen voor AWBZ-zorg zonder verblijf ( thuiszorg ) over de jaren 1999 , 2000 en 2001 niet meer op te leggen . Over de jaren 2002 , 2003 en 2004 zullen wel achteraf bijdragen in rekening worden gebracht . Dat schrijft zij vandaag in een brief aan de Tweede Kamer . Zij heeft daarmee haar eerder ingenomen standpunt genuanceerd . In mei gaf de staatssecretaris de Tweede Kamer nog aan dat álle nog openstaande eigen bijdragen over de afgelopen vijf jaar alsnog zouden worden opgelegd . In principe mag de overheid volgens het Burgerlijk Wetboek met terugwerkende kracht tot en met 1999 alsnog een eigen bijdrage opleggen . Ross maakte in mei alleen een uitzondering voor de openstaande eigen bijdrage van mensen die niet binnen een jaar in de Gemeentelijke Basisadministratie konden worden gevonden . Op grond van nieuwe inzichten gaat zij een stap verder en trekt ze een streep tussen het jaar 2001 en het jaar 2002 . Ross komt tot haar beslissing op grond van recente gegevens van het College voor Zorgverzekeringen ( CVZ ) en het Centraal Administratiekantoor ( CAK ) . Belangrijke reden is dat mensen die over 1999 , 2000 en 2001 een eigen bijdrage hadden moeten betalen er destijds geen formele kennisgeving van hebben gekregen . Ook is een groot aantal cliënten uit de jaren 1999 tot en met 2001 overleden . De staatssecretaris benadrukt in haar brief dat het niet meer opleggen van verschuldigde eigen bijdragen voor de AWBZ-zorg zonder verblijf een éénmalige actie is . Het heeft op reeds betaalde eigen bijdrage geen invloed . Cliënten die vanaf 2002 zorg hebben ontvangen en nog geen eigen bijdrage hebben betaald , krijgen de komende maanden een voorlopige beschikking en een factuur toegestuurd . Een vergelijkbare situatie kan volgens Ross in de toekomst niet meer voorkomen , omdat cliënten met ingang van 1 augustus 2004 altijd een voorlopige beschikking en factuur ontvangen , als het definitieve inkomen niet op korte termijn via de Belastingdienst beschikbaar komt .

WR-P-E-F-0000000736.dcoi
Hoogervorst doet extra investering in preventie van ongevallen Persbericht , 5-11-2004 Minister Hoogervorst stelt voor de periode 2005 - 2007 6,8 miljoen euro extra beschikbaar voor letselpreventie . Dit maakt de bewindspersoon van VWS minister Hans Hoogervorst maandag 8 november bekend tijdens een werkbezoek aan Consument en Veiligheid in Amsterdam . De extra financiering wordt vooral ingezet bij het verder terugdringen van ernstige ongevallen bij jongeren en ouderen . Een succesvolle aanpak van deze speerpunten moet naar verwachting leiden tot een reductie met 8 % van de letsels . In 2008 zal dit leiden tot een totale besparing op de medische behandelkosten van letsels met 65 miljoen euro per jaar . De extra investering past in het vernieuwde subsidiebeleid van VWS : door gerichte projectsubsidies wil Hoogervorst effectieve preventiemaatregelen ondersteunen die leiden tot een gezondere levensverwachting . Het VWS beleid en de uitvoering door Consument en Veiligheid hebben in de periode 1996 - 2001 geleid tot sterke dalingen in ongevalletsels . Zo daalde het percentage ongevallen in de privé-sfeer , dat op een spoedeisende hulpafdeling ( SEH ) van een ziekenhuis werd behandeld , in de periode 1996 - 2001 met 8 % . Terwijl het percentage in de eerste helft van de jaren negentig nog steeg met 15 % . Deze trendbreuk heeft vanaf 2001 in vergelijking met 1996 al geresulteerd in een jaarlijkse besparing van 40 miljoen euro op de kosten van medische behandelingen in de gezondheidszorg . De daling van het aantal ongevallen in de privé-sfeer is het sterkst onder 0 - 4 jarige kinderen , waarvoor specifiek campagne is gevoerd : bij valongevallen 10 % minder SEH behandelingen , bij vervoersongevallen 25 % en bij vergiftigingen is zelfs sprake van de helft minder opnamen . Per jaar overlijden in Nederland gemiddeld 5.300 mensen door een ongeval en worden 100.000 mensen opgenomen . Daarnaast zijn 930.000 slachtoffers behandeld op een Spoedeisende Hulpafdeling ( SEH ) van een ziekenhuis , met ruim 1 miljard euro aan directe medische behandelkosten . Ongevallen in de privé-sfeer scoren daarbij met 2.300 doden , 72.000 opnamen en daarnaast 660.000 behandelingen op een SEH van een ziekenhuis het hoogst . Ongevallen in de privé-sfeer nemen ruim de helft van de directe medische behandelkosten van alle gevallen voor hun rekening .

WR-P-E-F-0000000737.dcoi
Evaluatie functioneren ZonMw positief Persbericht , 11-11-2004 Vernieuwing in de zorg moet sneller de patiënt bereiken . Om dit te stimuleren wil minister Hoogervorst dat de organisatie ZonMw een regierol krijgt in het sneller en daadwerkelijk toepassen van nieuwe kennis in de zorg . Dit schrijft Hoogervorst vandaag in een brief over de evaluatie van ZonMw aan de Tweede Kamer . ZonMw is goed toegerust om de medische innovatie de komende jaren een impuls te geven . Zo oordeelt een onafhankelijke evaluatiecommissie onder voorzitterschap van drs. Jos Werner . In korte tijd heeft ZonMw veel tot stand gebracht . De werkwijze van de organisatie vormt een sterke stimulans voor de verbetering van de kwaliteit van het onderzoek en de organisatie is goed toegesneden om de innovatie in Nederland te versterken , aldus de commissie . Vooral bij het uitvoeren van onderzoek en ontwikkeling op het terrein van zorg en preventie levert ZonMw een goede bijdrage . Volgend jaar besteedt ZonMw circa 100 miljoen euro aan onderzoek en zorginnovatie . Deze middelen zijn vooral afkomstig van het ministerie van VWS en de Nederlandse Organisatie voor Wetenschappelijk Onderzoek ( NWO ) . In 2001 besloten het ministerie van VWS en de NWO om geldstromen voor gezondheidsonderzoek en zorgvernieuwing te bundelen . Hieruit ontstond ZonMw met als taak innovaties in zowel het wetenschappelijk onderzoek als de zorg te stimuleren . Juist door deze combinatie kan een betere afstemming plaatsvinden tussen onderzoek en praktijk . Prioriteiten voor beleid , onderzoek en innovatie liggen aan de basis van programma's die samenhang aanbrengen tussen de vele onderzoeken en innovatieprojecten . Zowel onderzoeksinstituten als praktijkorganisaties kunnen op de programma's intekenen en projectvoorstellen indienen . Resultaten van onderzoek vinden makkelijker hun weg naar de praktijk en vragen vanuit de praktijk en het beleid bepalen mede het gezondheidsonderzoek . De evaluatie van ZonMw werd verricht door het bureau Kleisen en Partners in opdracht van het ministerie van VWS en NWO . ZonMw is voortgekomen uit een integratie van ZorgOnderzoek Nederland ( voorheen ZON ) en het gebiedsdeel Medische Wetenschappen van NWO .

WR-P-E-F-0000000738.dcoi
Nederlandse topsporters tevreden over stipendiumregeling Persbericht , 11-11-2004 Nederlandse topsporters met een stipendium besteden meer tijd aan hun sport en gaan langer door met hun carrière . Ook vinden de topsporters dat ze beter presteren dankzij het stipendium . Dit zijn enkele uitkomsten van een evaluatieonderzoek naar de stipendiumregeling , dat het W.J.H. Mulier instituut in opdracht van het ministerie van VWS heeft uitgevoerd . Staatssecretaris Ross-van Dorp ( VWS ) heeft de evaluatie vandaag naar de Tweede Kamer gestuurd . Uit de evaluatie van de regeling , die in 2001 werd ingevoerd , blijkt dat meer sporters dan was voorzien gebruik maken van het stipendium . Destijds werd ervan uitgegaan dat jaarlijks 200 sporters in aanmerking zouden komen voor de inkomensregeling , in de praktijk zijn dat er ongeveer 300 . De bovenverwachte vraag naar het stipendium is te verklaren door de verbetering van het topsportklimaat , het uitblijven van sponsorgeld ( waardoor sporters langer dan verwacht afhankelijk zijn van het stipendium ) , en doordat het steeds minder goed mogelijk is om topsport te combineren met een betaalde baan . Hoewel de sporters die een stipendium ontvangen over het algemeen positief zijn over de regeling , hebben ze ook punten van kritiek . Dat heeft met name te maken met de hoogte van het stipendium , de hoogte van het bedrag dat mag worden bijverdiend , en de effecten die het stipendium heeft op de sociale zekerheidspositie . Het W.J.H. Mulier instituut verwacht dat het aantal sporters dat in aanmerking komt voor een stipendiumregeling de komende jaren beperkt zal stijgen . Om te voorkomen dat de kosten ( 3,2 miljoen euro per jaar ) verder zullen oplopen , wordt momenteel nagedacht over een andere opzet van de regeling . Volgens de onderzoekers is het quoteren van het aantal stipendiumontvangers een optie . Dit zou betekenen dat er per tak van sport een beperkt aantal stipendia te verkrijgen is . Staatssecretaris Ross wil in overleg met NOC*NSF , het Fonds voor de Topsporter en sporter NL komen tot een definitief voorstel over de nieuwe stipendiumregeling . Dat voorstel zal naar verwachting in het voorjaar 2005 verschijnen . Ross heeft dit jaar al te kennen gegeven ook in de toekomst door te willen met de stipendiumregeling .

WR-P-E-F-0000000739.dcoi
Variant Creutzfeldt-Jakob vastgesteld bij patient in Nederland Persbericht , 21-4-2005 Vandaag is bij een patiënt in het Mesos Medisch Centrum in Utrecht de ziekte Variant Creutzfeldt-Jakob ( vCJD ) vastgesteld. vCJD is de menselijke vorm van de `` gekke koeien " ziekte ( BSE ) . Het is voor het eerst in Nederland dat deze aandoening zich voordoet . De melding komt voort uit de reguliere surveillance van de ziekte van Creutzfeldt-Jakob door het Nederlandse expertisecentrum in het Erasmus MC in Rotterdam . Het Europese expertisecentrum voor (v)CJD in Edinburgh heeft de diagnose , op basis van foto's van de hersenen en het ziekteverloop , bevestigd . De Inspectie voor Gezondheidszorg ( IGZ ) onderzoekt of er risico voor overdracht van de ziekte naar anderen is geweest . Nederland heeft de Europese autoriteiten op de hoogte gesteld . vCJD is een variant van de Ziekte van Creutzfeldt-Jakob . Deze ziekte wordt gekenmerkt door sponsachtige degeneratie van de hersenen en wordt veroorzaakt door bijzondere eiwitten ( prionen ) . De ziekte is overdraagbaar door transplantatie van zenuwweefsel en door besmet instrumentarium in ziekenhuizen , voornamelijk bij neurochirurgische operaties . Sinds kort bestaat het vermoeden dat de ziekte ook via bloed kan worden overgedragen . Dit op grond van twee mogelijke gevallen in het Verenigd Koninkrijk . Wetenschappelijk bewijs hiervoor is er nog niet . De betrokken patiënt is geen bloed- of weefseldonor geweest en heeft ook geen bloed - of weefsel ontvangen . De kans dat deze patiënt anderen heeft besmet of de besmetting via derden heeft opgelopen is daarom uiterst klein . Nederland heeft de afgelopen jaren een aantal maatregelen ingevoerd om het risico op overdracht via bloed te minimaliseren : per 1 september 2001 : het verwijderen van witte bloedcellen uit alle bloedproducten ( Algehele Leukocyten Depletie ) per 1 november 2001 : het uitsluiten van donoren die tussen 1980 en 1996 langer dan zes maanden in het Verenigd Koninkrijk verbleven . per 1 februari 2005 : het uitsluiten van bloeddonoren die zelf een bloedtransfusie hebben ontvangen na 1 januari 1980 . Oorzaak van het krijgen van vCJD wordt gezocht in het eten van besmet rundvlees in het verleden . Of ook bij dit specifieke ziektegeval sprake is van een relatie met besmet rundvlees is niet duidelijk . Nader onderzoek zal moeten uitwijzen of een oorzaak aan te wijzen is . Het rundvlees in Nederland is veilig omdat bij de slacht alle gevoelige runderen op BSE worden getest . Bovendien worden bij de slacht ook onder andere de hersenen en het ruggenmerg van runderen waarmee BSE overgebracht kan worden , apart verzameld en vernietigd . VWS heeft het ministerie van Landbouw , Natuur en Voedselkwaliteit op de hoogte gesteld . In Europa zijn eerder gevallen van vCJD vastgesteld . De ziekte is eerder vastgesteld in Engeland . Daarbuiten zijn gevallen vastgesteld in Ierland , Frankrijk , Italie , Japan , Canada en Verenigde Staten .

WR-P-E-F-0000000740.dcoi
Ross stelt bestuurders verpleeghuis aansprakelijk voor wanbeheer Persbericht , 17-8-2005 Staatssecretaris Clémence Ross-Van Dorp heeft besloten een aantal verantwoordelijken ( persoonlijk ) aansprakelijk te stellen voor de financiële schade die de inmiddels ontbonden Stichting Hestia in Arnhem , verantwoordelijk voor het verpleeghuis De Braamberg , heeft geleden . Te beginnen met een voormalig directeur / bestuurder , enkele leden van de raad van toezicht van de Stichting en de accountant van Stichting Hestia . Het is voor de eerste maal dat bestuurders en leden van de raad van toezicht in de zorgsector ( persoonlijk ) aansprakelijk worden gesteld . Staatssecretaris Ross gaat daartoe over , omdat zij in de toekomst zo veel mogelijk wil voorkomen dat verantwoordelijken gedurende langere tijd ongestoord kunnen disfunctioneren met hoge maatschappelijke kosten als gevolg . Aanleiding voor onderzoek naar de Stichting was de grote financiële problematiek bij het verpleeghuis De Braamberg . Het verlies overtrof er de jaarlijkse omzet . Uit intensief onderzoek is gebleken dat de problematiek voor een belangrijk deel is toe te schrijven aan het disfunctioneren van verschillende verantwoordelijken . Bevindingen van dit onderzoek zijn aanleiding om thans een gerechtelijke procedure met betrekking tot aansprakelijkheid te starten . De voormalig directeur / bestuurder wordt onder meer aansprakelijk gesteld , omdat de bestuurder in de periode 1991 -- 2001 een situatie heeft laten voortbestaan die bedrijfseconomisch en organisatorisch onverantwoord was en een rechtstreeks gevaar betekende voor de continuïteit van de Stichting Hestia . De bestuurder heeft onder meer nagelaten tijdig maatregelen te treffen om de gebrekkige administratieve organisatie en interne controle te verbeteren en de personele kosten en het ziekteverzuim structureel aan te pakken . Enkele leden van de voormalig raad van toezicht worden aansprakelijk gesteld , omdat zij onder meer hebben nagelaten tijdig bij de bestuurder erop aan te dringen effectieve maatregelen te treffen tegen de ontstane bedrijfseconomische en organisatorische problemen . De accountant heeft niet tijdig aandacht gevraagd voor de voorzienbare gevolgen van de structurele exploitatieverliezen en het negatieve eigen vermogen voor de continuïteit van de Stichting Hestia . De accountant heeft onder meer nagelaten bij het bestuur aan te dringen op verbetering van de administratieve organisatie en heeft -- gelet op de ernst van de situatie -- nagelaten een waarschuwing af te geven . Ook had de accountant bij enkele jaarrekeningen geen ongeclausuleerde accountantsverklaring mogen afgeven . Het College sanering ziekenhuisvoorzieningen is verzocht de uitvoering van de aansprakelijkheidsstelling ter hand te nemen . Naar aanleiding van deze eerste gerechtelijke procedure willen minister Hoogervorst en staatssecretaris Ross van VWS komen tot een model-aanpak voor aansprakelijkheidsstelling . Het aansprakelijk stellen van bestuurders , interim-managers en accountants moet volgens hen deel gaan uitmaken van het instrumentarium in het kader van good governance .

WR-P-E-F-0000000741.dcoi
Samenhangend en sober toezicht in de zorg Persbericht , 10-2-2006 De ministerraad heeft op voorstel van minister Hoogervorst van Volksgezondheid , Welzijn en Sport ingestemd met toezending aan de Tweede Kamer van de toezichtvisie voor het curatieve zorgstelsel . De visie " Verdien(d) vertrouwen " geeft tien uitgangspunten voor samenhangend en sober toezicht , zoals eenmalige opvraag van toezichtinformatie . Hiermee geeft het kabinet ruimte en vertrouwen aan zorgaanbieders en zorgverzekeraars om eigen verantwoordelijkheid te nemen voor zorgverlening en zorgverzekering . De sector moet het vertrouwen aantonen . Dat begint met publieke verantwoording en intern toezicht . Overheidstoezicht op publieke belangen in de zorg ( kwaliteit , toegankelijkheid en betaalbaarheid ) blijft noodzakelijk . Dit persbericht is op 10 februari 2006 na afloop van de ministerraad uitgebracht door de Rijksvoorlichtingsdienst RVD .

WR-P-E-F-0000000742.dcoi
Bindende afspraken over kwaliteit in de zorg Persbericht , 10-2-2006 De ministerraad heeft vandaag ingestemd met de brief ' Kwaliteit van de zorg : hoog op de agenda ' van de bewindslieden van Volksgezondheid , Welzijn en Sport . In deze brief beschrijven minister Hoogervorst en staatssecretaris Ross de ' kwaliteitsagenda ' voor de zorg . Het thema kwaliteit komt hoog op de agenda te staan : kwaliteit moet meetbaar zijn door het vaststellen van indicatoren en meetmethoden ; gegevens over kwaliteit moeten worden gepubliceerd op een vergelijkbare wijze ; voor de veiligheid van de zorg moet er sprake zijn van bindende normen : zorg die niet aan deze normen voldoet mag niet worden geleverd ; de nadruk ligt op " horizontaal toezicht " : partijen in de zorg moeten elkaar scherp houden en met elkaar afspraken maken over kwaliteitsprogramma's ; het Staatstoezicht op de Volksgezondheid is sluitstuk , de Inspectie voor de Gezondheidszorg toetst de resultaten en treedt zonodig op . De organisaties in het veld van zowel zorgondernemingen en professionals , als zorgconsumenten en verzekeraars spelen bij kwaliteit de hoofdrol . Om de kwaliteit te verbeteren worden met alle sectoren in de zorg afspraken gemaakt over niet vrijblijvende kwaliteitprogramma's . De afspraken gaan over het ontwikkelen van indicatoren , over normstelling voor essentiële veiligheidsaspecten en over verankering , naleving en handhaving . Waar nodig worden veiligheidsmanagementsystemen ingevoerd . De Inspectie voor de Gezondheidszorg heeft een ondersteunende en adviserende rol . Zonodig kan de inspectie handhavend optreden . De minister heeft de mogelijkheid om essentiële veiligheidsnormen kracht van wet te geven door deze op te nemen in een algemene maatregel van bestuur op basis van de kwaliteitswet zorginstellingen .

WR-P-E-F-0000000743.dcoi
Huisartsen en zorgverzekeraars maken afspraken over bevoorschotting Persbericht , 9-2-2006 Huisartsen en zorgverzekeraars hebben deze week afspraken gemaakt over de bevoorschotting van alle huisartsen . Aanleiding hiervoor zijn onder meer de in het begin van dit jaar ontstane administratieve knelpunten door het onverwacht hoge aantal verzekerden dat dit voorjaar van zorgverzekeraar verandert . Dit veroorzaakt problemen bij de betalingen van declaraties aan huisartsen . Om een oplossing voor deze problematiek te vinden , is de Landelijke Huisartsen Vereniging ( LHV ) akkoord gegaan met het voorstel van ZN om gedurende de eerste twee kwartalen van dit jaar te bevoorschotten . De hiermee gewonnen tijd kan worden benut zodat beide partijen voor zover nodig het betalingsverkeer en declaratiesysteem op orde krijgen . Door de bevoorschotting kunnen huisartsen aan hun financiële verplichtingen blijven voldoen . De achterbannen van de LHV en Zorgverzekeraars Nederland ( ZN ) ontvangen deze week een gezamenlijke brief van LHV , ZN en VWS over de gemaakte afspraken over het declaratieverkeer . In deze brief worden de afspraken uiteengezet . Met de gemaakte afspraken streven partijen twee doelen na . In de eerste plaats wil men rechtstreekse financiële problemen van huisartsen voorkomen . Ten tweede krijgen alle betrokkenen nu meer tijd om voor zover nodig hun administraties aan te passen . Uiteindelijk moeten deze nieuwe afspraken volgens VWS , ZN en LHV leiden tot een optimaal functionerend declaratieverkeer tussen huisarts en zorgverzekeraar . Verzekeraars bieden alle huisartsen de mogelijkheid een voorschot aan te vragen . Partijen hebben afgesproken , dat het voorschot terugbetaald wordt , als het declaratie- en betalingsverkeer op orde is . Dit laatste gebeurt aan de hand van gezamenlijk op te stellen criteria . De verwachting is , dat betrokkenen in ieder geval tot 1 mei nodig hebben om het declaratieverkeer op orde te brengen . Het voorschot hoeft dus niet voor 1 mei terug te worden betaald .

WR-P-E-F-0000000744.dcoi
Minder daklozen , minder overlast : betere opvang en zorg Persbericht , 7-2-2006 In 2010 moet tenminste 60 procent van de 10 duizend daklozen ( in de vier grote steden ) onder dak zijn . Dakloosheid als gevolg van uithuiszettingen of detentie moet fors minder worden . En de overlast moet ook minder worden . Die ambitie hebben het kabinet en de vier grote steden neergelegd in een plan van aanpak Maatschappelijke opvang , dat vandaag is gepresenteerd in het opvangcentrum van het Leger des Heils in Den Haag . Rijk en gemeenten willen zo een eind maken aan het op straat zwerven en het verkommeren en verloederen van daklozen , psychiatrische patiënten en verslaafden . Tegelijkertijd wordt zo ook de overlast en de criminaliteit in de openbare ruimte beperkt . Het plan van aanpak bestaat uit ` niet-vrijblijvende ' afspraken met daklozen en verslaafden over zorg , huisvesting en eventueel werk . Over zeven jaar moeten daardoor de overlast , verloedering en criminaliteit die ze nu nog veroorzaken , drastisch zijn verminderd . Concreet komen de ambities van het kabinet en de vier grote steden op het volgende neer : Voor 2010 is voor alle 10.000 daklozen in de vier grote steden een trajectplan opgesteld . Hiermee zijn ze zover als mogelijk voorzien van inkomen , zorg en werk . Daarnaast heeft in 2010 minimaal zestig procent van de groep passende huisvesting . Dakloosheid door uithuiszettingen is in 2008 gedaald tot minder dan dertig procent van het aantal in 2005 . Dakloosheid door detentie komt ( vrijwel ) niet meer voor . Bij een groot deel van de doelgroep is overlastgevend gedrag verminderd , conform de doelstelling van de Veiligheidsmonitor , namelijk tot maximaal 75 procent van het huidige niveau in zeven jaar . In Amsterdam , Rotterdam , Den Haag en Utrecht gaat het om tienduizend mensen in een zeer kwetsbare situatie . Ongeveer de helft van hen zwerft op straat . Iedere dakloze krijgt een eigen behandelplan en een begeleider toegewezen . Aan hen wordt alleen zorg geboden als deze zinvol is : geen therapietrajecten als de kans dat ze helpen laag is . De huisvesting gaat plaatsvinden in passende nieuwe woonvormen , waarbij van de meest eenvoudige voorziening wordt uitgegaan . Voor wie opgenomen moet worden zullen voorzieningen in de sfeer van gebouwen zo doelmatig mogelijk worden gecreëerd en op verantwoorde wijze sober uitgevoerd , bij voorkeur in bestaande gebouwen . Voor het plan Maatschappelijk Opvang is een bedrag nodig dat oploopt tot 175 miljoen Euro in 2009 . Voor Amsterdam en Rotterdam elk 50 miljoen , Utrecht en Den Haag beide 32 miljoen Euro . Hieraan zullen Rijk en steden beide bijdragen . Tweederde deel komt uit de AWBZ door uitbreiding van de voorzieningen voor beschermd wonen en duurzaam verblijf . Het resterende deel komt uit de gemeenten door ondermeer uitbreiding van de opvangvoorzieningen .

WR-P-E-F-0000000745.dcoi
Hoger verpleeghuistarief voor jong dementerenden Persbericht , 7-2-2006 Verpleeghuizen krijgen vanaf 1 januari 2006 een toeslag voor de verpleging van jong dementerenden . Reden is dat jong dementerenden meer aandacht en zorg vergen dan oudere mensen met dementie . Het gaat om ongeveer 10.000 tot 15.000 mensen . Dat schrijft staatssecretaris Clémence Ross-Van Dorp van Volksgezondhied , Welzijn en Sport dinsdag in een brief aan de Tweede Kamer . Uit onderzoek van de Stuurgroep Jong Dementerenden bleek dat de groep jonge mensen met dementie , waarvan de meesten tussen de 40 en 60 jaar oud zijn , een grote zorgvraag heeft . Zij hebben bij de eerste symptomen veelal een gezin , werkkring en actief sociaal leven . Op het moment dat zij de regie over hun leven verliezen , is hun fysieke gesteldheid een andere dan van oudere dementerenden . Met inzet van meer mensen en door het aanbieden van een ander breder pakket activiteiten , waaronder bij voorbeeld sport , kan aan de verschillen met ouderen tegemoetgekomen worden . Daarmee zijn echter hogere kosten gemoeid dan nu voor mensen met dementie worden vergoed . Het College Tarieven Gezondheidszorg / Zorgautoriteit in oprichting heeft de jong dementerenden met ernstig regieverlies daarom onder de cliëntgroep met een hoge zorgvraag geschaard . Per verpleegdag komt daardoor een extra bedrag beschikbaar dat 25 procent van het normale tarief bedraagt .

WR-P-E-F-0000000746.dcoi
Nieuwe beroepenstructuur zorg en welzijn Persbericht , 31-1-2006 Waaraan heeft een eenzame bejaarde behoefte ? Hoe ondersteun je ouders die hun kind niet meer de baas kunnen ? Welke beroepsgroepen zijn er de komende jaren nodig in welzijn en wat moeten beroepskrachten kennen en kunnen ? De maatschappelijke vraag en de vraag van de arbeidsmarkt zijn de leidraad geweest voor de samenstelling van de nieuwe beroepenstructuur Zorg en Welzijn ` Klaar voor de Toekomst ' . Dit rapport ` Klaar voor de Toekomst ' , is door het NIZW gemaakt in opdracht van het Platform Kwalificatiebeleid Zorg en Welzijn . Het is vandaag aangeboden aan Staatssecretaris Ross van VWS . De beroepenstructuur is een belangrijk instrument en op de eerste plaats richtinggevend voor scholen . Zij zullen er hun opleidingen op inrichten . Daarnaast is het voor managers in de maatschappelijke ondersteuning een leidraad voor hun personeelsbeleid . Ook beroepskrachten kunnen zich erop oriënteren bij de uitoefening van hun beroep . Kwaliteit van de dienstverlening , en dus van de professional is een belangrijke succesfactor voor de Wet Maatschappelijke Ondersteuning ( Wmo ) . Deze nieuwe beroepenstructuur draagt bij aan de verdere professionalisering van de opleidingen , zodat de beroepskrachten die kwaliteit leveren die de cliënt verwacht .

WR-P-E-F-0000000747.dcoi
Ross lanceert Databank Effectieve Jeugdinterventies Persbericht , 27-1-2006 Staatssecretaris Clémence Ross wil effectievere jeugdzorg . Daarom is er nu een databank met programma's die effectieve behandelmethodes bevat . Ross verwacht dat financiers in de toekomst alleen nog maar willen betalen voor bewezen effectieve behandelingen . Dat liet Ross vanochtend bekendmaken op het congres ' Jeugdzorg in onderzoek ' in Amsterdam . Daar vond het officiële startschot voor de Databank Effectieve Jeugdinterventies plaats . De databank ( http://www.jeugdinterventies.nl / ) is ontwikkeld door het Nederlands Instituut voor Zorg en Welzijn en wordt gefinancierd door VWS . In de databank staat precies beschreven welke behandelingen effectief zijn bij specifieke zorgvragen . De databank bevat uitgebreide beschrijvingen van ongeveer 40 behandelmethodes op uiteenlopende terreinen als opvoedingsondersteuning , ontwikkelingsstimulering , preventie , jeugdgezondheidszorg , ambulante hulp , residentiële zorg en gezinsbehandeling . Deze hebben het stempel ' veelbelovend ' of ' effectief ' . Naar verwachting zullen er in de loop van dit jaar 60 tot 100 nieuwe beschrijvingen beschikbaar komen . Ross denkt dat door het gebruik van de databank de kwaliteit van de jeugdzorg beter wordt . ' In het verleden gebruikten zorgaanbieders talloze methodieken , of ze nu hun nut hadden bewezen of niet . Dan moet je niet raar staan te kijken als je niet bereikt wat je zou willen . Als nu iedere zorgaanbieder alleen nog kiest voor bewezen effectieve of veelbelovende methodes , levert dat dus meer op . Dat is precies wat ik wil ' , aldus Ross . ' Ouders en kinderen moeten er op kunnen vertrouwen dat ze de best mogelijke zorg krijgen . '

WR-P-E-F-0000000748.dcoi
Plannen alliantie School & Sport : honderdduizenden jongeren weer aan het sporten Persbericht , 27-1-2006 Sport en beweging krijgt weer een plaats in het onderwijsprogramma's van de Regionale Opleidings Centra ( ROC's ) . In 2007 moeten 30 van de 59 ROC's het predikaat `` sportgeoriënteerd " hebben , wat betekent dat zo'n 450.000 leerlingen weer gaan sporten tijdens en na schooltijd , in nauwe samenwerking met de sportvereniging . Verder zal een vijftal ROC's zich speciaal richten op topsporters . Dit maakte minister Maria van der Hoeven ( OCW ) vandaag bekend tijdens een bijeenkomst over de Alliantie School & Sport van de Ministeries OCW en VWS en sportkoepel NOC*NSF . Sport en beweging in het primair en voortgezet onderwijs wordt ook versterkt . In 2007 moeten 200 scholen voor voortgezet onderwijs en 2000 scholen voor primair onderwijs het predikaat " sportgeoriënteerd " hebben . De Alliantie werd vorig jaar aangegaan om jongeren hun leven lang te laten sporten en bewegen . Om dit te bereiken wordt de samenwerking tussen scholen en sportverenigingen en andere organisaties gestimuleerd . Naast Maria van der Hoeven waren ook staatssecretaris Clémence Ross ( VWS ) en Erica Terpstra ( voorzitter NOC*NSF ) aanwezig om de plannen van de Alliantie bekend te maken . Terpstra kondigde aan dat de koepel samen met OCW de komende jaren zich zal richten op de kwaliteit van het sportaanbod . Dit moet ertoe leiden dat er een structureel betere samenwerking ontstaat tussen scholen en sportverenigingen . De lessen op school en de training van de sportclub moeten inhoudelijk beter op elkaar aansluiten , zodat een betere doorstroming ontstaat van leerlingen richting de sportvereniging . Terpstra kondigde onder meer aan dat er in 2008 40 sportbonden aan de slag gaan met een sportaanbod op maat voor de schoolgaande jeugd . In hetzelfde jaar moeten 2000 sportverenigingen sterk genoeg zijn om goed samen te werken met scholen . Daarnaast moeten er in 2007/2008 50 good practices multifunctionele accommodaties zijn . Dit zijn accommodaties die zowel aan de eisen van lo als die van de sport voldoen . De traditionele gymlokalen voldoen vaak niet aan de eisen van de sport . Staatssecretaris Ross hield een vurig pleidooi voor sluitende dagarrangementen , waarin sport een belangrijke plaats inneemt . ` We moeten anno 2006 toch eens af van de situatie dat ouders - toch vaak de moeders - om drie uur op het schoolplein moeten staan , om de kinderen vervolgens om half vier op de sportvereniging af te leveren en ze er een uur later weer weg te halen . Die haal- en brengcultuur impliceert dat ouders altijd maar beschikbaar zijn . De andere mogelijkheid , dat we onze kinderen gaan ' opsluiten ' in de buitenschoolse opvang en zij afgesneden raken van het sportaanbod , is ook geen oplossing . De Tweede Kamer heeft hiervoor aandacht gevraagd en ik ben van plan ook de sportsector op dit punt wakker te schudden . Samenwerking tussen scholen , organisaties voor buitenschoolse opvang en sportverenigingen moet de oplossing bieden . ' OCW , VWS en NOC*NSF besteden ( in 2006 en 2007 in totaal 7 miljoen euro aan de doelen van de Alliantie School & Sport .

WR-P-E-F-0000000749.dcoi
Nieuwe benadering aanpak van administratieve lasten in de zorg Persbericht , 26-1-2006 Vermindering van administratieve lasten is een van de belangrijke thema's van dit kabinet . Om dat te realiseren heeft elk departement een adviescommissie ingesteld . De adviescommissie van het ministerie van Volksgezondheid , Welzijn en Sport ( VWS ) is de eerste die met resultaten komt in de vorm van een rapport ` Een kwestie van vertrouwen ' , dat zich richt op alle partijen in de zorg . Commissielid Anton Westerlaken heeft het rapport vandaag aangeboden aan minister Hoogervorst . De commissie geeft aan dat het tijd is voor een nieuwe fase en verbreding in de aanpak van bureaucratie in de zorg . Zij constateert in het rapport dat de vereenvoudiging van wet- en regelgeving weliswaar leidt tot minder rompslomp en bureaucratie bij zorginstellingen , professionals en zorgverzekeraars maar dat er daarnaast nog meer moet gebeuren . Zo moeten volgens de commissie ook de beleidsregels van de zelfstandige bestuursorganen ( o.a. CTG , straks zorgautoriteit ) kritisch tegen het licht gehouden worden . De commissie constateert dat de veelheid van veranderingen in het zorgstelsel op dit moment voor veel administratieve lastendruk voor instellingen zorgt . De commissie verwacht dat de toepassing van informatie- en communicatietechnologie in de komende jaren , bijvoorbeeld bij het electronisch medicatiedossier , voor verlichting van administratieve lasten zal leiden . De commissie administratieve lasten stelt dat door de veranderingen in het zorgstelsel de verantwoordelijkheid voor het beheersen van administratieve lasten meer bij zorgverzekeraars , zorgkantoren en zorgaanbieders komt te liggen . De commissie bepleit meer initiatief en samenwerking tussen die partijen om onnodige transactiekosten , bijvoorbeeld bij de contractvorming en het geven van toestemming ( machtigingen ) voor zorgverlening , terug te dringen . Die samenwerking is ook nodig om nieuwe vormen van administratieve lasten zoveel mogelijk te beheersen . De commissie noemt daarbij als voorbeeld de uiteenlopende vragen die vanuit verschillende partijen op zorginstellingen afkomen om informatie te geven over hun productie en de kwaliteit ervan . Meer onderling vertrouwen tussen partijen in de zorg en dus meer terughoudendheid bij het vragen van informatie en verantwoording ziet de commissie als een van de sleutels om onnodige bureaucratie verder terug te dringen .

WR-P-E-F-0000000750.dcoi
Proef donorformulieren met uitgifte reisdocumenten succesvol Persbericht , 17-1-2006 De proef met het verstrekken van donorformulieren bij reisdocumenten is succesvol verlopen . De proef is uitgevoerd tussen 1 september en 1 december in 16 gemeenten . Minister Hoogervorst ( Volksgezondheid , Welzijn en Sport ) vindt de resultaten bemoedigend genoeg om in overleg met betrokken partijen een volgende stap te zetten naar het landelijk in voeren van de verstrekking van donorformulieren bij reisdocumenten bij alle gemeenten . Met de verstrekking van donorformulieren bij uitgifte van paspoorten wilde het ministerie van VWS onderzoeken welke respons dit zou opleveren . De proef heeft aangetoond dat het uitreiken van donorformulieren bij de uitgifte van reisdocumenten voor gemeenten goed uitvoerbaar is . Naast de uitvoerbaarheid van de activiteiten is de opbrengst van groot belang . De hoogste respons werd behaald bij het meesturen van het registratiedocument bij de brief van de gemeente aan de burger over het verlopen van de geldigheidsduur van het paspoort . De respons varieert van 2 % tot 6 % van de mensen aan wie registratiedocumentatie is uitgereikt . De uitkomsten variëren met de verschillende varianten die in de proef zijn toegepast . De gemeenten hebben op vrijwillige basis meegewerkt aan de proef . De gemeenten zijn verschillend in omvang en regionaal gespreid . De deelnemende gemeenten waren Almelo , Almere , Bergen op Zoom , Brielle , De Bilt , Grootegast , ' s-Hertogenbosch , Leiden , Margraten , Olst-Wijhe , Rotterdam , Schouwen-Duiveland , Utrecht , Veendam , Veldhoven en Voorst .

WR-P-E-F-0000000751.dcoi
Verdeeld advies uurtarief medisch specialisten Persbericht , 12-1-2006 Vandaag heeft mr. F . Korthals Altes , voorzitter van de Commissie Onderbouwing Normatief Uurtarief Medisch Specialisten , het rapport van de commissie aangeboden aan minister Hoogervorst ( VWS ) en de voorzitter van de Orde van Medisch Specialisten , prof. dr. P.A.M. Vierhout . De commissie , bestaande uit mr. F . Korthals Altes , prof. dr. mr. H.W.A. Sanders en drs. H.J. Simons , is in september 2004 door de minister ingesteld om hem te adviseren over de hoogte van een onderbouwd normatief uurtarief . Ondanks intensief en langdurig pogen is het niet gelukt tot een gezamenlijk advies te komen . De voornaamste reden hiervan is volgens de voorzitter verschillende interpretaties van de in de taakopdracht genoemde maatschappelijke aanvaardbaarheid van het uurtarief . Als gevolg hiervan heeft de commissie moeten besluiten tot een verdeeld advies . De meerderheid van de commissie ( Korthals Altes / Simons ) adviseert de minister het huidige macroneutrale uurtarief van 140 euro te vervangen door een uurtarief van 114 euro . Dit meerderheidsstandpunt gaat ervan uit dat de kosten die het ziekenhuis maakt ter ondersteuning van de beroepsuitoefening van de medisch specialisten ( zoals de kosten van secretaresse en beroepsaansprakelijkheidsverzekering ) beter volledig voor rekening van het ziekenhuis kunnen blijven . De meerderheid van de commissie ( Korthals Altes / Simons adviseert deze kosten niet langer door te belasten aan de medisch specialist en heeft deze kosten in het geadviseerde uurtarief buiten beschouwing gelaten . Het uurtarief zou inclusief deze kosten uitkomen op 126 euro . Het minderheidsstandpunt ( Sanders ) adviseert de minister het huidige macroneutrale uurtarief van 140 euro te verhogen tot 157 euro . Dit minderheidsstandpunt gaat ervan uit dat de kosten die het ziekenhuis maakt ter ondersteuning van de beroepsuitoefening van de medisch specialisten doorbelast blijven aan de medisch specialist . Deze kosten zijn daarom opgenomen in het uurtarief . Naast het verschil met betrekking tot de verschuiving van de kosten die het ziekenhuis maakt , worden de verschillen tussen de adviezen voornamelijk veroorzaakt door een verschil in aantal declarabele uren en een verschil in de hoogte van de vergoeding voor het ondernemersrisico . Minister Hoogervorst heeft het advies vandaag naar de Tweede Kamer gestuurd . Daarbij heeft hij aangegeven dat hij het advies gaat bestuderen en voor de zomer een standpunt zal innemen .

WR-P-E-F-0000000752.dcoi
Staatssecretaris Ross ( VWS ) versterkt positie pleegouders Persbericht , 23-12-2005 Staatssecretaris Clémence Ross ( VWS ) wil de positie van pleegouders versterken . Daartoe gaat ze de Wet op de jeugdzorg aanpassen . Pleegouders krijgen klachtrecht , medezeggenschap en een rol bij het opstellen van het hulpverleningsplan . Dit staat in een brief van Ross een de Tweede Kamer . Ross geeft in de brief aan te willen luisteren naar pleegouders . Een belangrijke wens van de pleegouders is dat pleegouders in de wet een positie wordt gegeven . Dat is nu nog niet het geval , terwijl de pleegouders volgens Ross een serieuze partij zijn bij de hulpverlening , en veel zicht hebben op het wel en wee van het kind . ` Daarom moet de kennis die een pleegouder opbouwt , door het kind te zien opgroeien , benut worden bij de besluitvorming over de toekomst van het kind ' , aldus Ross . In de brief komt Ross ook tegemoet aan financiële wensen van veel pleegouders . Vanaf 1 januari 2006 wordt de vergoeding die pleegouders ontvangen vooraf geïndexeerd . Tot nog toe gebeurde dat altijd aan het einde van het jaar . Pleegouders verkeerden daardoor in onzekerheid over de indexering achteraf . Bovendien leverde deze manier van werken veel administratieve lasten . ` Ik heb daarom besloten het anders te doen ; pleegouders krijgen voortaan vanaf het begin van het jaar een bijgestelde vergoeding ' , aldus Ross . De staatssecretaris kondigt in de brief ook aan dat het kabinet komend jaar met een voorstel komt over het bevorderen van voogdij . Als duidelijk is dat een kind niet meer terug naar huis kan en het kind bij het pleeggezin zal opgroeien , moet er een voogdijmaatregel getroffen worden . Momenteel gebeurt het nog te weinig dat een onder toezichtstelling ( ots ) wordt omgezet in een voogdijmaatregel . Hierdoor moet jaarlijks de ots worden getoetst , wat grote onzekerheid bij kind en pleegouders met zich meebrengt . Ross trekt voor het wegwerken van de wachtlijsten in de pleegzorg vanaf 2006 33 miljoen euro uit . Dit omdat het aantal kinderen dat gebruik maakt van pleegzorg de afgelopen jaren fors is gestegen .

WR-P-E-F-0000000753.dcoi
Gemeenten krijgen 60 miljoen euro voor de aanpak van verloedering en overlast Persbericht , 23-12-2005 Bij het Kabinet , de grote gemeenten , GGZ Nederland en de Vereniging van Nederlandse Gemeenten bestaat de ambitie om meer mensen die nu de zorg mijden , in de zorg te krijgen . Het gaat dan zowel om mensen die op straat of in hun eigen huis verloederen en overlast veroorzaken . Daarvoor wordt 60 miljoen euro uit AWBZ-middelen toegevoegd aan de doeluitkering maatschappelijke opvang en verslavingsbeleid van gemeenten . Dat staat in de tweede rapportage over de uitvoering van het kabinetsstandpunt op het IBO-rapport over de maatschappelijke opvang en de vrouwenopvang . Staatssecretaris Clémence Ross-Van Dorp van Volksgezondheid , Welzijn en Sport heeft de rapportage vandaag namens het kabinet naar de Tweede Kamer gestuurd . De rapportage gaat in op de volgende speerpunten : een betere doorstroom : mensen verblijven niet langer dan nodig is in de maatschappelijke opvang vermindering van de overlast : overlastgevende dak- en thuislozen worden eerder en effectiever geholpen , waardoor hun overlastgevend gedrag vermindert de beschikbare capaciteit van de vrouwenopvang wordt uitgebreid huiselijk geweld wordt beter aangepakt , en de informatievoorziening over en van de maatschappelijke opvang wordt beter . Verbetering doorstroom in maatschappelijk opvang Voor instellingen voor maatschappelijke opvang en vrouwenopvang was in 2005 ruim 70 miljoen euro uit de AWBZ-middelen beschikbaar . Hiermee zijn het aantal plaatsen begeleid wonen en meerzorgplaatsen in de maatschappelijke opvang fors uitgebreid . Daardoor is de zorg voor cliënten met zware psychische problemen en verslavingsproblemen verbeterd . Het verzoek van de vier grote steden om de eis van landelijke toegankelijkheid van de opvangvoorzieningen voor dak- en thuislozen in te perken , wordt ingewilligd . Van een gemeente kan niet worden verlangd dat zij ook mensen zonder regionale binding blijvend opvangt . Echter uit oogpunt van een veilige vrouwenopvang moet de eis van de landelijke toegankelijkheid voor vrouwen wel onvoorwaardelijk gegarandeerd blijven . Dat geldt ook voor de laagdrempelige dag- en nachtopvang . In 2005 zijn binnen de penitentiaire instellingen 106 medewerkers maatschappelijke dienstverlening aangesteld . Zij verzorgen de overdracht vanuit het gevangeniswezen naar gemeenten . Per 1 januari 2006 wordt het aantal medewerkers met 77 uitgebreid . Versterking vrouwenopvang De komende twee jaar komt er 2 miljoen euro extra beschikbaar voor de capaciteitsuitbreiding in de vrouwenopvang . Daarnaast wordt de toegankelijkheid van de vrouwenopvang verbeterd . De Federatie Opvang heeft subsidie gekregen voor de ontwikkeling van het plan ` Drempels weg ' , waarbij onder meer noodbedden worden gerealiseerd en medewerkers in de vrouwenopvang worden getraind in het gebruik van een instrument voor risicoscreening . Aanpak huiselijk geweld Het afgelopen jaar hebben 35 centrumgemeenten vrouwenopvang een meerjarig subsidie gekregen voor de oprichting of uitbreiding van regionaal werkende advies- en steunpunten . Hiervoor is in de periode 2004 -- 2007 7,8 miljoen euro beschikbaar . Na deze stimuleringsperiode komt 3 miljoen euro op jaarbasis structureel beschikbaar voor deze gemeenten . Gemeenten moeten dan zelf wel 40 procent bijdragen aan de financiering . Per 1 januari 2006 gaan of zijn bijna alle advies- en steunpunten van start . Dit sluit aan bij het meerjarenprogramma huiselijk geweld , dat door het ministerie van Justitie wordt getrokken . Verbetering van de informatievoorziening Om te komen tot een beter inzicht in de problematiek en meer effectiviteit van de maatschappelijke opvang wordt langs twee wegen actie gevoerd . In de eerste plaats een verbetering van de registratie van cliëntgegevens . De Federatie Opvang heeft ruim 500.000 euro gekregen om de instellingen op ICT-gebied beter toe te rusten . Daarnaast wordt het Kennisprogramma Maatschappelijke opvang en vrouwenopvang uitgevoerd . Dit programma is opgesteld door het Trimbos-instituut , in combinatie met de leerstoel Maatschappelijk opvang van de Universiteit van Nijmegen . Voor de uitvoering van dat programma is tot 2010 1,9 miljoen beschikbaar . Het moet bijdragen aan verspreiding van kennis en inzichten , die op veel plaatsen in het land zijn opgedaan . De overdracht van kennis naar het veld wordt de taak van het nieuw op te richten kenniscentrum Maatschappelijke inzet .

WR-P-E-F-0000000754.dcoi
Observatiemachtiging Bopz treedt in werking Persbericht , 23-12-2005 De regeling van de observatiemachtiging treedt op 1 januari 2006 in werking , zoals opgenomen in de Wet bijzondere opnemingen in psychiatrische ziekenhuizen ( Wet Bopz ) . Doel van de observatiemachtiging is mensen te observeren die door een stoornis van de geestvermogens een gevaar voor zichzelf kunnen zijn . Dit observeren gebeurt tijdens een gedwongen opname in een psychiatrisch ziekenhuis . De observatiemachtiging is bedoeld voor `` zorgmijders " , mensen zonder ziekte-inzicht die zich onttrekken aan iedere vorm van hulpverlening en behandeling en waarvan ( nog ) niet bekend is of zij voldoen aan de voorwaarden voor een rechterlijke machtiging of een inbewaringstelling ( ibs ) . Zij zijn niet bereid tot een vrijwillige opname . De maatregel is bedoeld om ook deze groep mensen in beeld te krijgen . Een observatiemachtiging wordt niet verleend wanneer de betrokkene hinder veroorzaakt voor anderen . Alleen ernstig vermoeden van een gevaar voor zichzelf door een geestesstoornis kan reden zijn voor het verlenen van een observatiemachtiging . De familie en de ambulante geestelijke gezondheidszorg kunnen via de officier van justitie een observatiemachtiging vragen aan de rechter . De officier van justitie kan ook zelf een observatiemachtiging aanvragen bij de rechter . De observatiemachtiging duurt maximaal drie weken en kan niet worden verlengd . Toch kan iemand maximaal vijf weken in een psychiatrisch ziekenhuis verblijven met een observatiemachtiging . De machtiging kan maximaal twee weken worden voortgezet , wanneer er aansluitend op de observatiemachtiging een andere machtiging aan de rechter is gevraagd . De observatiemachtiging treedt eerst tijdelijk in werking , voor een periode van drie jaar . De eerste twee jaar wordt de machtiging beoordeeld op doeltreffendheid en effecten . Aan de hand van het evaluatieverslag wordt besloten of de observatiemachtiging , na de tijdelijke geldigheidsduur van drie jaar , wordt voortgezet of niet . In het laatstgenoemde geval komt de regeling van de observatiemachtiging drie jaar na inwerkingtreding te vervallen . Meer informatie zoals over de gevolgen van de opname , huisregels , de relatie tot de ibs , wat er gebeurt na de observatiemachtiging en de mogelijkheden die betrokkene heeft ( patiëntenvertrouwenspersoon , ontslag , schadevergoeding , klachtrecht ) is te vinden in de brochure ' Observatiemachtiging ' in de voorlichtingsreeks ' Over de Wet Bopz ' . Zie de themasite van de Wet Bopz : http://www.minvws.nl / en kies onder ' dossiers ' vervolgens ' Bopz ' . De brochure is te bestellen via publieksvoorlichting van VWS : 070 - 3407890 , onder vermelding van code 16BR2005G019 .

WR-P-E-F-0000000755.dcoi
Ministerraad stemt in met plan voor samenhangend stelsel van beroepen en opleidingen zorg Persbericht , 22-12-2005 De ministerraad heeft op voorstel van minister Hoogervorst van Volksgezondheid , Welzijn en Sport ingestemd met een plan voor een samenhangend stelsel van beroepen en opleidingen in de gezondheidszorg met een daarbij passende besturingsstructuur . Het plan vloeit voort uit het onderzoek van de stuurgroep Modernisering Opleidingen en Beroepsuitoefening in de Gezondheidszorg ( MOBG ) onder voorzitterschap van mevrouw Sorgdrager naar modernisering van opleidingen en beroepen in de zorg . Het huidige stelsel van organisaties met bemoeienissen rond opleidingen en beroepen in de zorg is een historisch gegroeide lappendeken met vele regisseurs en onduidelijkheden in de verantwoordelijkheidsverdeling . Er is behoefte aan een transparante organisatie die de noodzakelijke modernisering op dit terrein kan bevorderen en accommoderen . Het kabinet stemt op hoofdlijnen in met het voorstel om een College voor de Beroepen en Opleidingen in de Gezondheidszorg ( CBOG ) als tussenstructuur op te zetten voor de overgangsfase . Dit legt een basis voor meer samenhang en regie . Voorts is het kabinet - conform het voorstel van de MOBG - akkoord gegaan met het onderbrengen van de volgende taken bij het op te richten CBOG : Ramen van en adviseren over benodigde opleidingscapaciteit van opleidingen die zijn opgenomen in het opleidingsfonds . Doen van voorstellen voor toewijzing van opleidingsplaatsen voor zorgopleidingen die opgenomen zijn in het opleidingsfonds totdat een systeem van aanbesteding operationeel is . Doen en / of implementeren van voorstellen inzake innovatie / structuur beroepen / opleidingen . Welke taken verder bij het CBOG kunnen worden ondergebracht , hangt af van een nadere juridische analyse die in 2006 wordt uitgevoerd en de bereidheid bij betrokken partijen om taken over te dragen aan het CBOG . De MOBG heeft de voorbereiding met de betrokken partijen ter hand genomen . Het streven is dat het CBOG medio 2006 operationeel is . Met de opbouw van het CBOG begint een transitieperiode op weg naar een samenhangende sturingstructuur . De uitkomsten van de juridische analyse en de mogelijkheden om voortvarend afspraken te maken tussen de betrokken partijen rond de overdracht van taken naar het CBOG bepalen het tempo waarin de gewenste veranderingen gerealiseerd kunnen worden .

WR-P-E-F-0000000756.dcoi
Kennis- en vaardighedentoets voor buitenslands gediplomeerden Persbericht , 22-12-2005 De ministerraad heeft op voorstel van minister Hoogervorst van Volksgezondheid , Welzijn en Sport ingestemd met wijziging van het Besluit buitenslands gediplomeerden . Met de wijziging kan de Commissie buitenslands gediplomeerden volksgezondheid bepalen dat beroepsbeoefenaren van buiten de Europees Economische Ruimte een kennis- en vaardighedentoets moeten afleggen . Er wordt gestart met een toets voor artsen . Voor verpleegkundigen en tandartsen zijn de toetsen in ontwikkeling . Of voor alle beroepen een toets wordt ontwikkeld , hangt af van het aantal gegadigden binnen de beroepsgroep . De kosten van de toets zullen per beroepsgroep verschillen . Deze dienen door de buitenslands gediplomeerde voorafgaand aan de toets te worden voldaan . Tot deze wijziging is besloten omdat blijkt dat de vergelijking van buitenlandse getuigschriften met de vereiste Nederlandse getuigschriften problemen oplevert . Ook de opgedane competenties tijdens het uitoefenen van het beroep blijken moeilijk te beoordelen . Door het afleggen van de toets kan de kennis van een buitenslands gediplomeerde op een zo objectief mogelijke wijze worden beoordeeld . De kennis van de Nederlandse taal en van het Nederlandse zorgstelsel zullen een onderdeel zijn van de toets , voor zover deze noodzakelijk zijn voor het werken binnen de gezondheidszorg . Bij een niet toereikend kennis- en vaardighedenniveau zal een gericht studieadvies worden gegeven . De opzet hiervan is de overgang naar een aanvullende opleiding zo snel en efficiënt mogelijk te laten verlopen .

WR-P-E-F-0000000757.dcoi
Gemeenten en provincies pakken beleid voor zwerfjongeren goed op Persbericht , 20-12-2005 Staatssecretaris Ross--van Dorp ( VWS ) vindt dat gemeenten en provincies hun taken op het terrein van zwerfjongeren goed oppakken . In alle provincies zijn afspraken gemaakt met gemeenten over de verdeling van de verantwoordelijkheden . Bovendien voert een groot aantal provincies specifiek beleid voor zwerfjongeren . Dit zegt staatssecretaris Ross-van Dorp ( VWS ) vandaag als reactie op de Quick scan zwerfjongeren 2005 van de Algemene Rekenkamer . Maatregelen Om de aandacht voor zwerfjongeren bij provincies en gemeenten nog verder te stimuleren zet de staatssecretaris extra maatregelen in . Bijvoorbeeld het in kaart brengen van goede voorbeelden , zodat andere gemeenten en provincies daar hun voordeel mee kunnen doen . Verder start het Nederlands Instituut voor Zorg en Welzijn in 2006 een project waarbij uitwisselingsbijeenkomsten worden georganiseerd voor sleutelfiguren in beleid en uitvoering van de zorg voor zwerfjongeren . Hiermee wil men kansrijke beleids- en interventiemaatregelen opsporen en breed verspreiden . Informatie Ook is met provincies en Bureaus Jeugdzorg afgesproken dat zij gegevens over zwerfjongeren registeren . De uitkomst van deze gegevens worden meegenomen in de voortgangsrapportages aan de Tweede Kamer over de jeugdzorg . Aan de Federatie Opvang heeft de staatssecretaris geld gegeven om de maatschappelijke opvangsector op ICT-gebied beter te ondersteunen .

WR-P-E-F-0000000758.dcoi
Zorgsteunpunten in de wijk vanaf 2006 gefinancierd Persbericht , 15-12-2005 Met ingang van het nieuwe jaar kunnen instellingen en zorgkantoren samen kijken waar in Nederland zorgsteunpunten moeten komen . De kosten van huisvesting en ICT zullen worden vergoed . Vanuit de steunpunten kan AWBZ-zorg in de omliggende wijk of buurt worden geleverd . Omdat mensen zich verzekerd weten van zorg thuis , kunnen ze langer zelfstandig blijven wonen . Dat heeft staatssecretaris Clémence Ross-Van Dorp vandaag bekend gemaakt tijdens de opening van het Zoelenkerkstraatproject ` Onder de pannen ' in Amsterdam . In dat wooncomplex kunnen gehandicapten zelfstandig wonen . Een goede infrastructuur is volgens Ross-Van Dorp onmisbaar voor het zelfstandig wonen van gehandicapten of ouderen die extra zorg nodig hebben . Via de beleidsregel Zorginfrastructuur die de staatssecretaris aan het College Tarieven Gezondheidszorg heeft gevraagd , kan die infrastructuur beter worden gerealiseerd . Ook wordt het financieren van technologie voor 24-uurszorg mogelijk . Ross-Van Dorp maakte in Amsterdam ook bekend dat gehandicapten die hun armen niet meer kunnen gebruiken , vanaf 1 januari 2006 een electronische arm vergoed krijgen uit het basispakket van hun zorgverzekering . In het project ` Onder de Pannen ' zijn de woningen aangepast aan de handicap van de bewoners . Eén van de hulpmiddelen die sommige bewoners nodig hebben is een robotarm . Het is een electronische arm voor mensen die hun armen niet kunnen gebruiken . Zij kunnen met de arm eten en drinken , telefoneren en bij voorbeeld zelfstandig deuren open doen . De afgelopen vijf jaar werd de arm vergoed via een subsidieregeling uit het ziekenfonds . Bijna 300 mensen maken er momenteel gebruik van . Met ingang van het nieuwe jaar wordt het een reguliere verstrekking uit het basispakket .

WR-P-E-F-0000000759.dcoi
Geneesmiddelenconvenant 2006 en 2007 levert 1,8 miljard op Persbericht , 13-12-2005 Het geneesmiddelenconvenant is verlengd en uitgebreid . De partijen hebben vandaag een akkoord bereikt over een convenant voor 2006 en 2007 . Dit heeft minister Hoogervorst van Volksgezondheid , Welzijn en Sport vandaag bekend gemaakt in een brief aan de Tweede Kamer . Met het nieuwe convenant wordt € 843 miljoen in 2006 en vooralsnog € 971 miljoen in 2007 bespaard . In 2004 was dat nog ruim € 600 miljoen . De besparingen lopen op tot € 140 per huishouden in 2007 . Het definitieve bedrag voor 2007 is afhankelijk van de uitkomsten van het onderzoek van het College Tarieven Gezondheidszorg / Zorgautoriteit in oprichting ( CTG / ZAio ) naar de praktijkkosten en de kortingen en bonussen die apotheekhoudenden realiseren . Het convenant vervangt kortingen en bonussen van apotheekhoudenden door structurele prijsverlagingen . De Nederlandse Mededingingsautoriteit ( NMa ) ziet geen mededingingsrechtelijke bezwaren . Het geneesmiddelenconvenant is getekend tussen de Bond van generieke geneesmiddelenindustrie in Nederland ( Bogin ) , de Nederlandse Vereniging van de Research-georiënteerde Farmaceutische Industrie ( Nefarma ) , de Koninklijke Maatschappij ter bevordering der Pharmacie ( KNMP ) , Zorgverzekeraars Nederland ( ZN ) en minister Hoogervorst . Voortzetting van het convenant biedt financiële voordelen die de verzekerden ten goede komen . De gemiddelde prijsverlaging van 40 % voor geneesmiddelen waarvan generieke varianten beschikbaar zijn of komen , zoals die gold in 2004 en 2005 , wordt voortgezet . Daarnaast worden in zowel 2006 als in 2007 de prijzen aanvullend verlaagd om de inkomsten uit kortingen en bonussen van apotheekhoudenden met uiteindelijk € 156 mln structureel te verminderen . Daarnaast faciliteert het convenant de totstandkoming van een nieuw passend beloningssysteem voor apotheekhoudenden , dat uiterlijk per 1 januari 2008 in werking treedt . Tevens krijgen zorgverzekeraars meer marktconforme sturingsmogelijkheden . Zo zal het systeem een prikkel voor doelmatig inkopen gaan bevatten waardoor zorgverzekeraars beter in staat zullen zijn (prijs)afspraken met apotheekhoudenden te maken . De convenantsperiode geeft de apotheekhoudenden de gelegenheid hun bedrijfsvoering en financiering aan te passen .

WR-P-E-F-0000000760.dcoi
Ross : 2,2 miljoen voor programma kinderen met gedragsproblemen Persbericht , 13-12-2005 Staatssecretaris Clémence Ross ( VWS ) trekt de komende jaren 2,2 miljoen euro uit voor de invoering van het Parent Management Training programma - Oregon model ( PMTO ) in de jeugdzorg in Nederland . Dit programma ondersteunt kinderen met ernstige gedragsstoornissen en hun ouders en voorkomt antisociaal gedrag en criminaliteit . Doordat PMTO een ambulante zorg is , zal de invoering ervan ervoor zorgen dat minder kinderen in residentiële jeugdinrichtingen hoeven te worden geplaatst . PMTO is een bewezen effectieve behandeling voor kinderen met ernstige gedragsproblemen en hun ouders . Ouders leren in 10 - 15 sessies vijf kernvaardigheden : kinderen stimuleren door positief gedrag te belonen samen met kinderen problemen oplossen adequaat toezicht houden op de kinderen grenzen stellen en kinderen discipline bijbrengen kinderen gezelligheid en aandacht te bieden Voor de financiering en een breed maatschappelijk draagvlak is een public-private partnership opgericht . Hierin zitten naast de ministeries van VWS en Justitie ook zorgverzekeraars ( RVVZ ) en een aantal particuliere fondsen ( o.a. Stichting Kinderpostzegels Nederland , VSB fonds , Rabobank Foundation en Nationaal Fonds Geestelijke Volksgezondheid ) . De private partners brengen samen een kleine 2 miljoen euro samen voor dit programma . Het programma is de afgelopen 30 jaar ontwikkeld in het Oregon Social Learning Center ( OSLC ) , Verenigde Staten . PMTO richt zich op jonge kinderen van 4 tot 12 jaar , omdat vroegtijdig ingrijpen latere ontsporing in antisociaal en crimineel gedrag kan voorkomen . PMTO wordt ook in Denemarken , IJsland , Noorwegen en de Verenigde Staten toegepast . Intensieve uitwisseling van internationale ervaringen met PMTO en vergelijkend internationaal onderzoek zal het effect van PMTO in Nederland nog vergroten . Vanaf eind 2005 tot 2008 gaan TNO Kwaliteit van Leven , PI Research , De Bascule , Trimbos-instituut , NIZW , Universiteit Maastricht , Bureau Jeugdzorg Amsterdam en Jeugdzorg Drenthe samen met de oorspronkelijke ontwikkelaars de methode in Nederland implementeren . Daarbij wordt speciale aandacht besteed aan de toepassing van PMTO bij allochtone kinderen en hun ouders . Na toepassing vanaf maart 2006 in een aantal pilots o.a. in Amsterdam en Drenthe zal in 2007 en daarna de (kosten-)effectiviteit van PMTO onderzocht worden .

WR-P-E-F-0000000761.dcoi
Gemeenten krijgen 10 miljoen voor opvoedingssteun Persbericht , 9-12-2005 Alle Nederlandse gemeenten kunnen vanaf 1 januari 2006 in totaal 10 miljoen euro extra geld inzetten voor opvoedingsondersteuning . Het extra geld vloeit voort uit de motie Verhagen , die bepaalt dat er in 2006 per nieuw geboren kind 50 euro wordt toegekend . Dit geld moet worden besteed aan het preventief jeugdbeleid . Dat staat in een brief die deze week naar de gemeenten is gestuurd . Dat betekent dat de gemeenten het extra geld kunnen inzetten voor pedagogische advisering en begeleiding , praktische hulp bij de verzorging en opvoeding van kinderen . De gemeenten mogen zelf kiezen welke interventie ze kiezen , zolang deze maar bewezen effectief is . Het NIZW bekijkt momenteel welke van de 44 in de jeugdgezondheidszorg in Nederland veel gebruikte methodes van opvoedingsondersteuning bewezen effectief zijn . Medio volgend jaar zal het NIZW die lijst klaar hebben . Tot die tijd hanteert het NIZW een lijst van best practices . Een richtlijn is in ontwikkeling . De consultatiebureaus spelen bij het geven van opvoedingsondersteuning een belangrijke rol . Zij zien immers nagenoeg alle kinderen langskomen , en zijn in staat te signaleren wanneer ouders behoefte hebben aan informatie of advies over de opvoeding hun kind(eren) . Als de situatie daarom vraagt , verstrekken de consultatiebureaus ouders adviezen over de juiste hulp in hun omgeving . Het kabinet probeert via de opvoedingsondersteuning te voorkomen dat kinderen in de problemen komen . In de huidige regeerperiode is fors extra geïnvesteerd in opvoedingsondersteuning . In totaal stelt het kabinet tot eind 2007 € 34 , 5 miljoen beschikbaar voor opvoeden gezinsondersteuning .

WR-P-E-F-0000000762.dcoi
Benoeming voorzitter Raad voor de Volksgezondheid en Zorg Persbericht , 9-12-2005 De ministerraad heeft op voorstel van minister Hoogervorst van Volksgezondheid , Welzijn en Sport ingestemd met de voordracht tot benoeming van de heer drs. M.H. Meijerink tot voorzitter van de Raad voor de Volksgezondheid en Zorg ( RVZ ) . De benoeming is voor een periode van vier jaar ingaande op 1 januari 2006 . Hiermee wordt voorzien in de vacature die ontstaat omdat de termijn van de huidige voorzitter , de heer drs. F.B. Sanders , per 31 december 2005 afloopt . De heer Meijerink ( 62 ) is werkzaam als adviseur bij Het Expertise Centrum . Daarvoor was hij voorzitter van de Raad van Bestuur van het Erasmus Medisch Centrum te Rotterdam .

WR-P-E-F-0000000763.dcoi
Berichtgeving door IBS over zorgstelsel eenzijdig Persbericht , 7-12-2005 De berichtgeving door salarisbedrijf IBS over de financiële effecten van het zorgstelsel is eenzijdig . Het bedrijf laat vandaag via een persbericht weten dat particulier verzekerde werknemers er 1200 euro op achteruit gaan . Het bedrijf baseert zich echter op een a-selecte en daarmee niet-representatieve doelgroep . IBS heeft dat vorige week ook toegegeven aan het ministerie . Dit zorgt voor een vertekend beeld . Verder meldt het bedrijf dat minister Hoogervorst ` terloops ' heeft gewezen op achteruitgang als gevolg van het zorgstelsel . Dat is onjuist . Minister Hoogervorst heeft meerdere malen aangegeven dat jonge particulier verzekerden die nu een erg lage premie betalen er financieel op achteruit gaan . Dat zelfde geldt voor gezinnen met twee partners waarvan er één een ruim inkomen heeft en de ander via een klein baantje goedkoop in het ziekenfonds zit . In de berekening van VWS is met opzet geen rekening gehouden het voortbestaan van bijdragen door werkgevers ten behoeve van hun werknemers . In de praktijk blijkt dat veel werkgevers besluiten deze bijdragen te continueren . In dat opzicht zijn de berekeningen van VWS zelfs nog aan de voorzichtige kant geweest . IBS geeft verder aan dat VWS er van uit gaat dat iedereen profiteert van de no claim . Dat is onjuist . In de berekeningen van VWS is uitgegaan van een gemiddelde no claim-teruggaaf . Minister Hoogervorst heeft de Tweede Kamer al eerder geïnformeerd over de inkomenseffecten van het nieuwe zorgstelsel . Ook zijn de inkomenseffecten te vinden op http://www.denieuwezorgverzekering.nl / .

WR-P-E-F-0000000764.dcoi
Ross investeert 1,5 miljoen in training voor jeugdzorgwerkers Persbericht , 6-12-2005 Staatssecretaris Clémence Ross geeft de provincies en de drie grootstedelijke regio's in totaal anderhalf miljoen euro voor training en ontwikkeling van medewerkers in de jeugdzorg . Het geld zal worden besteed aan medewerkers die zich bezig houden met indicatiestelling en kindermishandeling . Dit zijn volgens Ross de thema's waarop training momenteel het hardst nodig is . De keuze stemt overeen met het manifest ` Focus op cliëntbelang ' dat de Bureaus Jeugdzorg verenigd in de Maatschappelijke Ondernemersgroep ( MO-Groep ) recent hebben uitgebracht . Daarin spreekt de MO-Groep de ambitie uit om landelijk dezelfde inhoudelijke criteria te hanteren op de belangrijke beslismomenten binnen het Bureau Jeugdzorg . Ross onderschrijft deze ambitie . Ross wil dat de werkers in de jeugdzorg goed kunnen inspelen op nieuwe ontwikkelingen in de jeugdzorg . Zo gebruiken steeds meer instellingen alleen nog maar werkmethoden waarvan wetenschappelijk is bewezen dat ze goed scoren . Het is de bedoeling dat medewerkers in de jeugdzorg deze werkwijzen op dezelfde manier uitoefenen . Wat de indicatiestelling betreft , zullen medewerkers van bureau jeugdzorg bijgeschoold worden in het indiceren van de ggz-jongeren en licht verstandelijk gehandicapten . Medewerkers van de Advies- en Meldpunten Kindermishandeling zullen leren hoe ze het onderzoek effectief kunnen uitvoeren . De extra aandacht voor training en ontwikkeling van medewerkers maakt deel uit van de Kwaliteitsimpuls jeugdzorg , waarvoor Ross voor 2004 , 2005 en 2006 jaarlijks 4 miljoen euro uittrekt .

WR-P-E-F-0000000765.dcoi
Kabinet verkent bundeling doelgroepenvervoer bij gemeenten Persbericht , 5-12-2005 Het kabinet wil een groot aantal vervoersregelingen voor doelgroepen in de toekomst bundelen bij de gemeenten . De bundeling moet leiden tot één loket , eenvoudige en klantvriendelijke indicatie , een doelmatige organisatie en uitvoering en een kwalitatief beter aanbod voor de mens . Deze denkrichting wil het kabinet de komende tijd met betrokken partijen zoals de VNG , de Openbaar Vervoer-autoriteiten en cliëntenorganisaties bespreken , onderzoeken en uitwerken . Op dit moment zijn er zes regelingen op basis waarvan vervoer aan doelgroepen wordt geboden . Het zijn de Wet voorzieningen gehandicapten , bovenregionaal vervoer gehandicapten ( Valys ) , zittend ziekenvervoer , AWBZ-vervoer naar dagbesteding , het leerlingenvervoer en vervoer in het kader van de Wet REA ( reïntegratie gehandicapten ) . Jaarlijks is bijna 1 miljard euro met deze regelingen gemoeid . De verantwoordelijkheid ervoor is verspreid over een groot aantal partijen . Dat maakt het voor veel gebruikers onoverzichtelijk . Zij hebben te maken met verschillende regelingen , meerdere loketten , verschillende manieren van indicatiestelling en hoge administratieve lasten . Het kabinet is zich daarvan bewust en wil bekijken hoe het doelgroepenvervoer kan worden verbeterd . Zo kan in de toekomst meer en beter vervoer worden geboden aan diegenen die erop zijn aangewezen . Het kabinet hecht daarbij aan goede voorbereiding , gezien de complexe huidige regelgeving , de financieringssystematiek en het feit dat er meerjarige contracten lopen en sprake is van verschillende regionale situaties . Er zullen daarom in 2006 experimenten worden gestart waarmee de voorgestane denkrichting wordt voorbereid . Ook worden mogelijkheden verkend tussen de verantwoordelijken voor het doelgroepenvervoer en het OV . Medio 2007 wordt een tussentijdse evaluatie gehouden . De bevindingen daarvan zullen aan de nieuwe Tweede Kamer en het nieuwe kabinet ter beschikking worden gesteld .

WR-P-E-F-0000000766.dcoi
Kabinet stimuleert maatschappelijke stage door scholieren Persbericht , 5-12-2005 Het kabinet wil dat scholen in het voortgezet onderwijs hun leerlingen maatschappelijke stages aanbieden . Via de stages wordt actief burgerschap gestimuleerd en de maatschappelijke betrokkenheid van jongeren vergroot . De verwachting is bovendien dat sommige jongeren na de stage actief blijven als vrijwilliger . Dit is vandaag tijdens de ministerraad besloten . Voor het stimuleren van de maatschappelijke stages stelt het ministerie van OCW volgend jaar 9 miljoen euro beschikbaar , vanaf 2007 ruim 13 miljoen euro per jaar . Dit schooljaar ontvangen 131 scholen extra bekostiging om stages te organiseren en volgend schooljaar 450 scholen . Vanaf 2007 komen alle scholen voor bekostiging in aanmerking . Het ministerie van VWS stelt een Vliegende Brigade in die gaat helpen bij het creëren en vinden van goede , veilige , uitdagende stageplaatsen . Via de website worden goede voorbeelden verspreid en voor de beantwoording van vragen kan men terecht bij een helpdesk . Naast de maatschappelijke stage in schooltijd wordt ook op een andere wijze beleid gevoerd om jongeren ook in hun vrije tijd , dus naast school- en werk , te activeren . Een voorbeeld hiervan is de zogenoemde BOS-impuls ( Buurt , Onderwijs en Sport ) . Op dit moment lopen er al 161 projecten . Het kabinet stimuleert daarnaast ook de vrijwillige inzet van jongeren . Daarvoor heeft VWS een stimuleringsregeling ` vrijwilligerswerk voor en door de jeugd ' in het leven geroepen . In 2004 zijn 27 projecten in aanmerking gekomen voor subsidiëring waarmee naar verwachting 19.000 nieuwe jonge vrijwilligers aan de slag kunnen . In het regeerakkoord heeft het kabinet aangegeven hard te willen werken aan een beter Nederland . Om dit te realiseren moet iedereen meedoen . Daarom heeft het kabinet op verschillende fronten een flink aantal initiatieven ingezet om dit te realiseren . Het kabinet wil dat jongeren of op school zitten of werken . Dat is veruit de belangrijkste manier om maatschappelijk te participeren . Het kabinet kiest daarom niet voor invoering van een sociaal jaar . Het is niet wenselijk dat jongeren hun school- dan wel beroepsloopbaan gedurende een relatief lange periode onderbreken . Vrijwillige inzet stimuleert het kabinet van harte , maar dan naast of als onderdeel van opleiding en werk en niet daarvoor in de plaats .

WR-P-E-F-0000000767.dcoi
Kabinet stemt in met wetsvoorstel Wijziging van de Wet op de jeugdzorg Persbericht , 5-12-2005 De ministerraad heeft vandaag ingestemd met het wetsvoorstel Wijziging van de Wet op de jeugdzorg , van staatssecretaris Ross ( VWS ) en minister Donner ( Justitie ) . De wetswijziging is nodig om jongeren die op civielrechtelijke titel in een justitiële jeugdinrichting ( jji ) zitten bij jeugdzorg onder te brengen , dat onder VWS valt . Tot voorkort konden jongeren met ernstige problemen , die een besloten behandeling nodig hadden , alleen terecht in een jji . Daar zaten deze jongeren samen met jongeren die op strafrechtelijke titel in een jji waren geplaatst . Het Kabinet besloot vorig jaar de jongeren die op civielrechtelijke titel in een jji zitten , onder te brengen bij jeugdzorg . Dit zal gebeuren per 1 januari 2007 , wanneer de wetswijziging is ingevoerd . Het wetsvoorstel maakt behandeling in gesloten accommodatie mogelijk , nadat het bureau jeugdzorg een indicatie heeft gesteld , en de kinderrechter een machtiging voor besloten behandeling heeft afgegeven . Naast het traject dat moet leiden tot het aanpassen van de Wet op de jeugdzorg , is VWS volop bezig met het realiseren van voldoende aanbod voor de jongeren die het onder zijn hoede krijgt . Het gaat daarbij zowel om nieuw zorgaanbod als om het aanpassen van jji-plaatsen tot jeugdvoorzieingsplaatsen .

WR-P-E-F-0000000768.dcoi
Pneumokokken opgenomen in rijksvaccinatieprogramma Persbericht , 2-12-2005 Minister Hoogervorst ( VWS ) neemt per 1 april 2006 de vaccinatie voor zuigelingen tegen pneumokokken op in het Rijksvaccinatieprogramma ( RVP ) . Alle Nederlandse kinderen die geboren worden vanaf 1 april komen voor deze vaccinatie in aanmerking . Zij worden ingeënt volgens het 4-prikkenschema . Volgens de Gezondheidsraad is alleen dit schema op dit moment voldoende wetenschappelijk onderbouwd . De gezondheidswinst die de pneumokokkenvaccinatie oplevert is aanzienlijk . Jaarlijks kunnen 78 sterfgevallen , 85 gevallen van hersenvliesontsteking , 308 gevallen van bloedvergiftiging , 1800 gevallen van longontsteking en 52.000 gevallen van middenoorontsteking voorkomen worden . Voor kinderen die voor 1 april 2006 zijn geboren wordt geen inhaalcampagne gehouden . Minister Hoogervorst heeft het Nederlands Vaccininstituut ( NVI ) opdracht gegeven tot aankoop van het vaccin . Het RIVM / CIb verzorgt de coördinatie van de invoering . De komende maanden informeert het RIVM / CIb de beroepsgroep en de bevolking over de nieuwe pneumokokkenvaccinatie . Informatie over het RVP is te vinden op http://www.rijksvaccinatieprogramma.nl / .

WR-P-E-F-0000000769.dcoi
Ross : Nieuw zorgaanbod voor civielrechtelijke JJI-jongeren Persbericht , 30-11-2005 Op 1 december openen verschillende jeugdzorginstellingen nieuwe voorzieningen voor jongeren die nu op civielrechtelijke titel in een justitiële jeugdinrichting verblijven . De Hoenderloo Groep biedt plaats aan 30 jongeren in het kader van het initiatief De juiste hulp . Daarnaast bieden de Horizon ( Alphen aan den Rijn ) en Harreveld samen plaats aan 18 jongeren onder de noemer hand in hand . In oktober ging in Brabant Paljas Plus van start , wat nog eens plaats biedt aan 30 jongeren . De nieuwe voorzieningen bieden jongeren met ernstige problemen een opvang- en behandelplek buiten de justitiële jeugdinrichting . Dit is een uitvloeisel van de afspraak die staatssecretaris Ross ( VWS ) en minister Donner ( Justitie ) vorig jaar maakten over het scheiden van jongeren die strafbare feiten hebben gepleegd en jongeren die op civielrechtelijke gronden in een JJI verblijven . Eerder dit jaar opende Horizon ( Rotterdam ) de poorten voor een groep van tien jongeren tussen de 6 en 13 . In totaal zijn er in 2005 voor de jeugdigen die nu op civielrechtelijk titel in inrichtingen van Justitie verblijven , dus 88 plaatsen onder VWS-vlag gerealiseerd . In 2006 zullen daar nog eens ( minimaal ) 68 plaatsen bijkomen . Met dit nieuwe zorgaanbod is een bedrag gemoeid van 14 miljoen euro structureel vanaf 2006 . Omdat jongeren die onder VWS-regime vallen niet opgesloten mogen worden , moet de wet op de jeugdzorg worden aangepast . Dit zal naar verwachting 1 januari 2007 zijn gebeurd . Op die dag moeten bijna 1500 jongeren een passende behandeling krijgen van VWS . Overigens betekent passend lang niet altijd een plaats in een instelling . Ook intensieve behandeling in combinatie met thuiswonen is mogelijk een goede optie . Het ministerie van VWS stimuleert de ontwikkeling van intensieve ambulante programma's , die in het buitenland bewezen effectief zijn gebleken . Deze ambulante zorg kan een verblijf in een instelling verkorten of zelfs voorkomen .

WR-P-E-F-0000000770.dcoi
Deskundigencommissie voor levensbeëindiging pasgeborenen Persbericht , 29-11-2005 Minister Donner van Justitie en staatssecretaris Ross-van Dorp van Volksgezondheid , Welzijn en Sport stellen een commissie in die het Openbaar Ministerie een deskundigenoordeel gaat geven in zaken met betrekking tot levensbeëindiging bij pas geborenen en late zwangerschapsafbreking . Dat melden zij vandaag in een brief aan de Tweede Kamer . Voor het instellen van deze deskundigencommissie is geen wetswijziging nodig . Het beëindigen van het leven van een pasgeborene blijft immers strafbaar . De officier van justitie is degene die de beslissing neemt of een arts al dan niet strafrechterlijk wordt vervolgd . De deskundigheid van de commissie ondersteunt de officier van justitie bij het nemen van zijn beslissing . De bewindslieden beogen met de commissie de transparantie van de besluitvorming en de zorgvuldigheid van het handelen te vergroten . De laatste tijd stond het onderwerp ` levensbeëindiging bij pasgeborenen ' in de belangstelling door de berichten over het zogeheten Gronings protocol ; het protocol voor actieve levensbeëindiging bij pasgeborenen met een ernstige aandoening waar het Academisch ziekenhuis Groningen mee werkt . In 1997 adviseerde een groep deskundigen in opdracht van het kabinet reeds om een commissie in te stellen die oordeelt over levensbeëindiging bij pas geborenen . In overeenstemming met dat advies zal de commissie bestaan uit drie artsen - die gezamenlijk één stem hebben - een ethicus en een jurist , die tevens voorzitter van de commissie zal zijn . Beoogd voorzitter is hoogleraar gezondheidsrecht prof.mr . J.H. Hubben . De bezetting door artsen zal wisselen naar gelang het gaat om levensbeëindiging van een pasgeborenen dan wel late zwangerschapsafbreking . De leden van de commissie worden benoemd voor een periode van zes jaar , met een mogelijkheid tot herbenoeming van nog eens zes jaar .

WR-P-E-F-0000000771.dcoi
Ross breidt neonatale screening uit Persbericht , 24-11-2005 De gezondheid van kinderen kan toenemen door het aantal aandoeningen waarop tijdens de hielprik wordt gescreend met vijftien uit te breiden . Dat schrijft staatssecretaris Ross-Van Dorp van Volksgezondheid , Welzijn en Sport in een brief aan de Tweede Kamer . Zij neemt daarmee het advies over neonatale screening over , dat de Gezondheidsraad 22 augustus dit jaar heeft uitgebracht . Uitbreiding van het aanbod is volgens Ross in het gezondheidsbelang van het kind . Het gaat weliswaar om relatief kleine aantallen opgespoorde kinderen , maar de winst is volgens haar hoog . Het aantal gewonnen levensjaren is groot en de kwaliteit van het leven van het opgespoorde kind kan sterk verbeteren . Het gaat bijvoorbeeld om de opsporing van sikkelcelziekte en MCAD-deficiëntie , aandoeningen die na opsporing behandelbaar zijn . De Gezondheidsraad toonde volgens haar aan dat ten aanzien van de vijftien extra aandoeningen een effectieve behandeling voor de opgespoorde ziekte bestaat en de pasgeborene van wie het bloed wordt onderzocht gezondheidswinst kan behalen en betere diagnostiek of zorg tegemoet kan zien . Voor veertien aandoeningen bestaat een goede test . Het advies om voor taaislijmziekte onderzoek te doen naar een betere screeningsmethode , neemt Ross over . Ross beschouwt haar standpunt over de uitbreiding als eerste stap naar een zorgvuldige en verantwoorde uitvoering van de uitbreiding van het aantal aandoeningen , aangezien er nog e.e.a. moet worden voorbereid , ontwikkeld en uitgezocht . Van de kant van de patiënten- en ouderorganisaties en de beroepsgroepen is gevraagd om een zorgvuldige geleidelijke invoering , goede voorlichting en geïnformeerde toestemming . Op dit moment is neonatale screening succesvol . Meer dan 99 procent van de ouders van pasgeborenen doet mee . Ross vindt het daarom belangrijk dat ouders het belang van de uitgebreidere screening volledig onderschrijven . Zij zijn uiteraard vrij om te beslissen of hun kind een hielprik moet ondergaan . Ross tekent daarbij wel aan dat deelname niet vrijblijvend zou moeten zijn . De hielprik is in het belang van het kind en ouders behoren in het belang van hun kind te beslissen .

WR-P-E-F-0000000772.dcoi
Website nieuwe zorgverzekering : 1,6 miljoen bezoeken Persbericht , 23-11-2005 De website http://www.denieuwezorgverzekering.nl / heeft sinds de start van de campagne 1,6 miljoen bezoeken gehad . Dit heeft minister Hoogervorst ( VWS ) vandaag bekend gemaakt na een gezamenlijk werkbezoek in het teken van de nieuwe zorgverzekering samen met minister-president Balkenende en staatssecretaris Wijn ( Financiën ) . De website maakt onderdeel uit van de campagne om mensen te informeren over de veranderingen door de nieuwe zorgverzekering . Naast de 1,6 miljoen bezoeken aan de website zijn er 100.000 telefoontjes en 20.000 e-mails via Postbus 51 binnen gekomen . Veel van deze vragen gaan over de financiële gevolgen . Sinds vorige week is op de website een rekenhulp beschikbaar . Mensen kunnen hier op invullen wat hun huidige inkomen is en hoe ze nu verzekerd zijn . Via de rekenhulp wordt dan uitgerekend of men er uiteindelijk op vooruit of op achteruit gaat . De campagne gaat nog steeds door . De afgelopen weken zijn er radiospots geweest en advertenties in dag- en weekbladen . Deze week verschijnt er een nieuwe , eenvoudig leesbare folder in zeven talen . Dit is de eerste folder afkomstig van de overheid met het keurmerk Gewone Taal . Vanaf 8 december zijn er nieuwe tv- en radiospots te zien en te horen . De boodschap in de spots is dat je kán kiezen voor een andere verzekeraar , maar het niet hoeft . Er is in ieder geval ruim de tijd om hier over na te denken , namelijk tot 1 maart 2006 .

WR-P-E-F-0000000773.dcoi
Individuele begeleiding temt voetbalvandalen Persbericht , 22-11-2005 Ross : probleemsupporters vaker doorverwijzen naar hulpverleners . Supporters van betaald voetbal clubs die regelmatig problemen veroorzaken zouden vaker begeleid en doorverwezen moeten worden naar hulpverlenende instanties . In de praktijk blijkt namelijk dat vandalen die individueel begeleid worden vaak niet meer als vandaal terugkeren in de stadions . Dat staat in een brief die staatssecretaris Clémence Ross ( VWS ) naar de colleges van Burgemeester en Wethouders van gemeentes met een betaalde voetbalorganisatie ( BVO ) evenals naar die BVO's zelf heeft gestuurd . Ross haalt in de brief een recent onderzoek aan over sociaal preventief supportersbeleid . Uit dat onderzoek van de DSP-Groep - gehouden onder een tiental BVO's - blijkt ondermeer dat individuele begeleiding op het gebied van werk , studie en persoonlijke hulpverlening succesvol is . De supporterscoordinator kan deze rol als doorverwijzer goed vertolken . Bij Cambuur ( Leeuwarden ) zijn er sinds de start van het zogenoemde buddy-mentor project geen recidivisten meer geweest . Hierdoor is de de sfeer verbeterd en het vandalisme teruggedrongen . De onderzoekers vinden dat een dergelijke arbeidsintensieve methode onderdeel moet zijn van het jeugdbeleid . Ook andere projecten , zoals het in het leven roepen van een supportersraad en een klankbordgroep , zijn volgens de onderzoekers veelbelovend . Dit soort initiatieven levert betrokken supporters op . Ook stijgt de bereidheid om elkaar te corrigeren . De onderzoekers vinden het verder belangrijk dat er meer aandacht uitgaat naar de groep jonge potentiële probleemsupporters ( tussen 13 en 17 jaar ) . Deze groep is - zo wordt geconstateerd - lange tijd een vergeten groep geweest , maar wordt wel groter en verdient daarom aandacht van de clubs , maar ook van jongerenwerk en het voortgezet onderwijs . Ross vindt dat alle gemeenten en BVO's de bevindingen uit het onderzoek goed tot zich moeten nemen en hoopt dat door hen goede initiatieven worden ontwikkeld en uitgevoerd bij de club . ' Sociaal preventieve activiteiten zijn een essentieel onderdeel van de ketenaanpak die het voetbalvandalisme moet beteugelen . '

WR-P-E-F-0000000774.dcoi
Minister Hoogervorst deelt eerste ` baliekaart ' zorgverzekering uit Persbericht , 17-11-2005 Vanochtend heeft minister Hoogervorst ( VWS ) de eerste exemplaren van de ` baliekaart zorgverzekering ' uitgereikt aan medewerkers van de polikliniek Interne Geneeskunde van het Medisch Centrum Haaglanden . De kaart bevat antwoorden op vragen over de nieuwe zorgverzekering die op 1 januari 2006 ingaat . Zorgverleners en baliemedewerkers in de zorg kunnen de ` baliekaart ' gebruiken om patiënten te informeren over bijvoorbeeld de verschillende polissen , de vrijheid om te kiezen voor een zorgaanbieder en de vergoeding van zorg . Patiënten die vragen hebben waar niet direct antwoord op gegeven kan worden , worden doorverwezen naar Postbus 51 . Naast de ` baliekaart ' zijn er ook folders uitgereikt over onverzekerden . Studenten en uitzendkrachten leveren de komende dagen de baliekaarten en folders af bij alle balies van ziekenhuizen in Nederland . Huisartsen , fysiotherapeuten en andere zorgaanbieders krijgen het materiaal per post .

WR-P-E-F-0000000775.dcoi
Rekenhulp beschikbaar op www.denieuwezorgverzekering.nl Persbericht , 16-11-2005 Mensen worden beter geholpen bij het in beeld brengen van de inkomenseffecten van de nieuwe zorgverzekering . Dit gebeurt via een rekenhulp op de website http://www.denieuwezorgverzekering.nl / van het ministerie van VWS . Deze rekenhulp is vanaf vandaag toegankelijk op de website . Mensen kunnen hier op invullen wat hun huidige inkomen is en hoe ze nu verzekerd zijn . Via de rekenhulp wordt dan uitgerekend of men er uiteindelijk op vooruit of op achteruit gaat . Factoren die hierbij een rol spelen zijn de hoogte van eventueel te ontvangen zorgtoeslag , verlaging van de AWBZ-premie en verschillende fiscale maatregelen . Het kabinet stelt via de zorgtoeslag extra geld beschikbaar om de inkomenseffecten van de nieuwe zorgverzekering op te vangen . Minister Hoogervorst heeft al eerder aangegeven dat veel groepen er financieel op vooruit gaan , maar ook dat sommige groepen er op achteruit kunnen gaan . Inkomensgaranties kan het kabinet niet geven .

WR-P-E-F-0000000776.dcoi
Kabinet stemt in met prestatiebekostiging zorgopleiding Persbericht , 11-11-2005 De ministerraad heeft er op voorstel van minister Hoogervorst van Volksgezondheid , Welzijn en Sport ( VWS ) mee ingestemd vanaf 2007 prestatiebekostiging in te voeren voor zorgopleidingen . Er komt een opleidingfonds voor een selecte groep zorgopleidingen . Voor bijvoorbeeld de medisch specialistische opleidingen of de opleiding tot ziekenhuisapotheker bepaalt de minister van VWS op basis van adviezen van deskundigen hoeveel plaatsen er maximaal ingevuld kunnen worden . Opleidende zorginstellingen krijgen compensatie voor hun opleidingskosten uit het fonds . Deze kosten hoeven hierdoor niet in de zorgprijs doorberekend te worden . Hierdoor kunnen deze instellingen beter concurreren met de instellingen die niet opleiden . Zo wordt gestimuleerd dat voor de zorgsector voldoende gekwalificeerde arbeidskrachten worden opgeleid . In 2006 wordt het fonds stapsgewijs ingevoerd .

WR-P-E-F-0000000777.dcoi
Kabinet goed op weg met vernieuwingen zorg Persbericht , 11-11-2005 De ministerraad heeft op voorstel van minister Hoogervorst van Volksgezondheid , Welzijn en Sport en minister Brinkhorst van Economische Zaken ingestemd met een kabinetsreactie op adviezen van de Raad voor de Volksgezondheid en Zorg ( RVZ ) en van een werkgroep van de Interdepartementale Commissie Marktordening ( ICM ) over het stimuleren van innovaties en het verhogen van de arbeidsproductiviteit in de zorg . In beide rapporten ( ' Van weten naar doen ' van de RVZ en ' Tot zorg geprikkeld ' van de ICM-werkgroep onder leiding van prof. dr. H. Keuzenkamp ) wordt geconstateerd dat innovaties wel beschikbaar zijn , maar dat de doorvoering binnen zorginstellingen traag plaatsvindt . Het zijn niet de ( wettelijke ) belemmeringen die hier debet aan zijn , maar meer het gebrek aan ( financiële ) stimulansen voor zorginstellingen en de weinig zakelijke cultuur . Instellingen moeten meer afgerekend worden op hun prestaties en opener zijn over de kwaliteit van de geleverde zorg . Daarnaast dient de toetreding van ( innovatieve ) nieuwkomers bevorderd te worden . Dit versterkt de ondernemende cultuur binnen zorginstellingen . In combinatie met ondersteunende (overheid)programma's gericht op verspreiding van goede voorbeelden , leidt dat tot meer innovaties en hogere productiviteit in de zorg . Beide adviezen ondersteunen op hoofdlijnen de ingezette verandering van het zorgstelsel . Het kabinetsbeleid is gericht op het creëren van de noodzakelijke voorwaarden om vernieuwingen in de zorg te stimuleren . De komende jaren gaat het daarmee verder . Bij iedere vervolgstap zal nagegaan worden of de beoogde effecten gerealiseerd worden en of bijstellingen noodzakelijk zijn .

WR-P-E-F-0000000778.dcoi
Compensatie voor meerderjarige scholieren Persbericht , 11-11-2005 De ministerraad heeft op voorstel van minister Hoogervorst van Volksgezondheid , Welzijn en Sport ingestemd met het voorstel om meerderjarige scholieren in het voortgezet onderwijs te compenseren ten gevolge van de invoering van de Zorgverzekeringswet op 1 januari 2006 . Met die invoering moet iedereen die 18 jaar of ouder is een nominale ziektekostenpremie gaan betalen . In de huidige ziekenfondswet is geregeld dat kinderen meeverzekerd konden zijn in het ziekenfonds als hun ouders voorzien in het levensonderhoud . Deze leerlingen hoefden dan geen nominale premie te betalen . Besloten is om deze inkomensafhankelijke tegemoetkoming voor ouders met een gezinsinkomen tot circa 30.000 euro met 560 euro per jaar te verhogen . Deze verhoging zorgt samen met de no-claimteruggaaf en zorgtoeslag voor compensatie van de gemiddelde nominale premie .

WR-P-E-F-0000000779.dcoi
Kabinet wil uitleg beloningen zorgbestuurders Persbericht , 11-11-2005 Pas toe of leg uit . Raden van Toezicht moeten meer hun verantwoordelijkheid nemen over de bezoldiging van bestuurders in de zorg . Dit stelt het kabinet in een brief van minister Hoogervorst van Volksgezondheid , Welzijn en Sport aan de Brancheorganisatie Zorg naar aanleiding van de inkomensanalyse van bestuurders in de zorg . Zorginstellingen kunnen niet los van hun eigen adviesregeling een andere beloningsbeslissing nemen zonder een bijbehorende verantwoording . Het kabinet vraagt de sector zelf een krachtig signaal af te geven en uit te leggen waarom veertig procent van de bestuurders een hogere beloning heeft dan hun eigen maximum . De Nederlandse Vereniging Ziekenhuis Directeuren ( NVZD ) heeft recent zelf ook geconstateerd dat een groot aantal zorgdirecteuren een salaris heeft dat nog boven de NVZD-adviesregeling uit komt . Hierbij gaat het niet alleen om oude gevallen , maar ook om nieuw aangetreden zorgdirecteuren . Het kabinet is het eens met de NVZD-reactie dat haar leden zich niet aan hun eigen regeling moeten onttrekken . Volgens het kabinet hebben ook de Raden van Toezicht hebben hier een zware taak . Niet alleen in het voorkomen van zulke te hoge inschalingen , maar ook in het verantwoorden ervan in het jaarverslag op basis van de stelregel : pas toe of leg uit .

WR-P-E-F-0000000780.dcoi
Gezondheid in Vogelvlucht : OESO Indicatoren -- uitgave 2005 Persbericht , 8-11-2005 De OESO vergelijkt voor 30 landen de gezondheidszorgstelsels en de gezondheid van de bevolking . De eigen bijdragen zijn in Nederland opvallend laag . Er wordt relatief weinig geld uitgegeven aan geneesmiddelen . Specialisten en huisartsen verdienen relatief veel in Nederland . Mede doordat het aantal rokende vrouwen weinig is gedaald in de afgelopen 20 jaar , stijgt de levensverwachting van de Nederlandse vrouw minder dan gemiddeld . Nederland heeft een voorbeeld functie bij het invoeren van de griepprik bij ouderen . Het aantal mensen met overgewicht of vetzucht is in de afgelopen 10 jaar bijna verdubbeld . In de afgelopen jaren zijn de kosten voor gezondheidszorg in de meeste OESO landen sterk gestegen . In 2003 werd gemiddeld 8.6 % van het BBP aan zorg uitgegeven . De VS staat bovenaan met een percentage van 15 % , gevolgd door Zwitserland en Duitsland ( beide meer dan 11 % ) . Nederland bezet met 9.8 % de negende plaats . Korea is de hekkensluiter met 5.6 % . Uitgedrukt in USD werd 2.308 gemiddeld uitgegeven per hoofd van de bevolking . De uitgaven in de VS waren ruim twee maal zoveel ( 5.635 USD ) . Nederland zit met 2.976 USD per hoofd van de bevolking ook boven het gemiddelde . Opvallend is verder dat in Nederland slechts 8 % van de totale zorguitgaven wordt betaald door eigen bijdrage . Alleen in Luxemburg is de eigen bijdrage lager ( 7 % ) . De snelle stijging van de uitgaven voor geneesmiddelen in de afgelopen jaren -- een groei van meer dan 5 % gemiddeld per jaar sinds 1997 -- heeft in belangrijke mate bijgedragen aan de stijging van de totale uitgaven voor gezondheidszorg . De VS gaven in 2003 maar liefst 700 USD uit per persoon . Nederland , met een uitgave van 340 USD per persoon , zit nog onder het OESO gemiddelde . Ook de jaarlijkse toename is niet buitensporig . De Nederlandse medisch specialist , met name de vrijgevestigde , verdient ( ten opzichte van het gemiddelde nationale inkomen ) relatief veel ten opzichte van specialisten in andere OESO-landen ( voor 19 landen zijn gegevens beschikbaar ) . Naast Nederland scoren ook de Verenigde Staten , België en Canada hoog . In Nederland verdient een vrijgevestigde specialist gemiddeld ruim acht maal zo veel als het nationale inkomen per hoofd van de bevolking , de specialist in loondienst ruim vier maal . Ook bij de huisartsen voeren de Verenigde Staten en Nederland de ranglijst aan ( hier zijn voor de helft van de OESO-landen gegevens beschikbaar ) . Het tekort aan medisch personeel is een ander belangrijk punt van zorg in veel landen . Het aantal artsen / verpleegkundigen per 1000 inwoners varieert echter sterk tussen de OESO landen . Nederland is , met meer dan 13 verpleegkundigen per 1000 inwoners , koploper . Voor de artsen ( 3.1 artsen per 1000 inwoners ) zit Nederland in de middenmoot . De gemiddelde levensverwachting in de OESO-landen stijgt nog steeds . Het verschil tussen mannen en vrouwen wordt echter steeds kleiner . De levensverwachting van de Nederlandse vrouw is nauwelijks gestegen sinds 1990 . Een verklaring kan gezocht worden in het percentage rokers . Hoewel ook in Nederland steeds minder mensen roken , daalt het aantal rokende vrouwen minder hard . Ter vergelijking : in 1980 rookte 52 % van de mannen en 34 % van de vrouwen . In 2003 is het aantal mannen dat rookt met bijna 20 % afgenomen , terwijl de daling bij de vrouwen slechts 6 % is . Gezondheidszorgsystemen worden soms bekritiseerd omdat ze te sterk gericht zijn op ` ziekenzorg ' en niet genoeg doen om ziekten te voorkomen . Kindervaccinatie is één van de meest effectieve maatregelen gebleken om kinderziekte en kindersterfte terug te dringen . Ook het inenten van ouderen tegen griep , in het kader van preventie van ziekte , ziekenhuisopnamen en sterfte , vindt op steeds uitgebreidere schaal plaats in de OESO-landen . Terwijl Nederland in 1993 nog tot één van de landen behoorden met het laagste percentage griepprikken , is Nederland nu koploper met 79 % en wordt door de OESO als voorbeeld aangedragen . Preventie zou ook een effectief middel kunnen zijn bij overgewicht of vetzucht . Zoals bekend is , neemt het aandeel van de bevolking met overgewicht of vetzucht toe . Hoewel Nederland hierbij ( nog ) geen koploper is , is het aantal mensen met overgewicht of vetzucht in 10 jaar bijna verdubbeld van 6.2 % in 1992 naar 10 % in 2002 . Deze stijging is reden voor ernstige bezorgdheid , gezien het verhoogde risico voor diverse gezondheidsproblemen en de daarmee gepaard gaande kosten .

WR-P-E-F-0000000781.dcoi
Ross ontvangt indicatoren voor verantwoorde zorg Persbericht , 4-11-2005 Staatssecretaris Ross-van Dorp van VWS heeft vandaag uit handen van Arcares , Z-org , cliëntenorganisatie LOC , de beroepsorganisaties AVVV , STING en NVVA , Zorgverzekeraars Nederland en de Inspectie voor de Gezondheidszorg de indicatoren voor verantwoorde zorg in de verpleeg- en verzorgingshuizen in ontvangst genomen . Deze indicatoren zijn een volgende stap nadat de betrokken organisaties in juni 2005 hun visiedocument ` Op weg naar normen voor verantwoorde zorg ' hebben uitgebracht . Uitbreiding naar de thuiszorg is bovendien in voorbereiding . De indicatoren vormen het toetsingskader waarmee de IGZ vanaf volgend jaar gaat werken . Ook zullen de indicatoren worden gebruikt bij cliëntbeoordeling , bij rapportage in de jaardocumenten van instellingen en in het zorgplan dat cliënt en zorgaanbieder overeen komen . Er is door de opstellers een onderscheid gemaakt tussen de indicatoren die gaan over de kwaliteit van de zorg en de kwaliteit van het leven zoals ervaren door de cliënt , en de indicatoren die gaan over gezondheidsrisico's en veiligheid . De toetsing op de ervaren kwaliteit van zorg en leven zal gebeuren door frequente onafhankelijke en extern uitgevoerde cliëntenraadpleging , het toezicht op de veiligheid en gezondheisrisico's door de Inspectie voor de gezondheidszorg . Op basis die twee pijlers ontstaat volgens deelnemende partijen een krachtig en samenhangend beeld van de hoe de instellingen in de dagelijkse praktijk verantwoorde zorg weten te realiseren .

WR-P-E-F-0000000782.dcoi
Invoering periodieke registratie beroepsbeoefenaren in de gezondheidszorg Persbericht , 4-11-2005 Het kabinet heeft vandaag op voorstel van minister Hoogervorst van Volksgezondheid , Welzijn en Sport ( VWS ) ingestemd met de aanpassing van de Wet op de beroepen in de individuele gezondheidszorg ( Wet BIG ) . Met de aanpassing wordt de periodieke registratie vereenvoudigd wat minder administratieve lasten voor beroepsbeoefenaren kan opleveren . Hiermee is de eerste stap gezet in het proces om te komen tot een vijfjaarlijkse registratie in het BIG-register van beroepsbeoefenaren in de gezondheidszorg . Na het behalen van hun getuigschrift moeten artsen , tandartsen , apothekers , verloskundigen , verpleegkundigen , gezondheidszorgpsychologen , psychotherapeuten en fysiotherapeuten zich in een register laten inschrijven . Na de inschrijving mag de beroepsbeoefenaar de betreffende beroepstitel te gebruiken . Met de invoering van periodieke registratie ( artikel 8 van de Wet BIG ) moet de beroepsbeoefenaar zijn inschrijving elke vijf jaar verlengen . Het doel hiervan is te waarborgen dat de deskundigheid van de in het BIG-register ingeschreven beroepsbeoefenaren op peil blijft . Hierdoor kan de patiënt beter worden beschermd tegen ondeskundig en onzorgvuldig handelen door beroepsbeoefenaren op het terrein van de individuele gezondheidszorg . Het ministerie van Volksgezondheid , Welzijn en Sport is in overleg met de beroepsorganisaties om te komen tot een concrete invulling van de voorwaarden om voor herregistratie in aanmerking te komen . Het is de bedoeling dat in 2012 de eerste verlengingen dan wel doorhalingen van de inschrijvingen volgens dit systeem zullen plaatsvinden . De ministerraad heeft ermee ingestemd dat het wetsvoorstel voor advies aan de Raad van State zal worden gezonden .

WR-P-E-F-0000000783.dcoi
Ruime meerderheid GHOR's hebben draaiboek grieppandemie op orde Persbericht , 2-11-2005 Een ruime meerderheid van de bureaus Geneeskundige Hulp bij Ongevallen en Rampen ( GHOR ) hebben op 1 januari 2006 hun beleidsdraaiboek Grieppandemie op orde . Minister Hoogervorst is tevreden met de grote vorderingen die 18 van de 22 bureaus hebben gemaakt met operationele modeldraaiboeken voor aviaire Influenza in Nederland , incidentele introductie van een nieuw griepvirus in Nederland en voor een pandemische griep . Dit schrijft minister Hoogervorst vandaag aan de Tweede Kamer naar aanleiding van het rapport Is Nederland er klaar voor ? Voorbereiding op een influenzapandemie van de Inspectie voor de Gezondheidszorg ( IGZ ) . Eind 2004 heeft Hoogervorst de GHOR-bureaus opdracht gegeven de modeldraaiboeken in samenwerking met de regionale hulpdiensten te implementeren in de regio's . Op verzoek van de minister heeft de IGZ begin dit jaar de mate van implementatie onderzocht en in verband met de actuele situatie een vervolgonderzoek verricht in de laatste week van oktober . De IGZ heeft de regio's die onvoldoende scoorden individueel gevraagd om een plan van aanpak op te stellen , waarin deze regio's aangeven wat zij op welke termijn zullen ondernemen om de voorbereiding op het gewenste niveau te brengen . Naar aanleiding van beide onderzoeken concludeert de Inspectie dat de regio's tussentijds grote vorderingen hebben gemaakt . Minister Hoogervorst deelt met de IGZ de zorg voor zes regio's . Deze geven aan tot uiterlijk juni 2006 nodig te hebben om de voorbereidingen af te ronden . In deze periode ziet de IGZ verscherpt toe op de voortgang . Deze regio's krijgen vandaag een brief waarin hen opdragen wordt de voorbereidingen af te ronden en een noodprocedure gereed te hebben op 1 januari 2006 . Vanuit een internationale context bezien , bevinden de voorbereidingen op een grieppandemie zich in ons land in een vergevorderd stadium : De contracten voor de aanschaf van 4,8 miljoen kuren antivirale middelen zijn getekend en al eind 2005 beschikt Nederland over 3 miljoen kuren ; Gesprekken zijn gaande over het afsluiten van een verzekeringscontract met de industrie voor een zo snel als mogelijke levering van een grieppandemisch vaccin ten tijde van een pandemie ; Als één van de weinige landen in de wereld is Nederland bezig nationale draaiboeken op regionaal niveau te implementeren . De belangrijkste vraagstukken die de IGZ constateert zijn ten aanzien van de distributie en gebruik van antivirale middelen , richtlijnen voor triage bij schaarste in de intramurale zorg en samenwerking met huisartsen . Op deze onderwerpen onderneemt Hoogervorst actie op nationaal - of op regionaal niveau .

WR-P-E-F-0000000784.dcoi
Ross zet flexforce in om wachtlijsten amk's weg te werken Persbericht , 26-10-2005 Staatssecretaris Clémence Ross ( Volksgezondheid , Welzijn en Sport ) gaat de provincies die nog kampen met een wachtlijst bij het Advies- en Meldpunt Kindermishandeling ( AMK ) extra ondersteunen . Naast de zes miljoen euro die de staatssecretaris eerder uittrok voor de bestrijding van de wachtlijsten , trekt Ross ook nog geld uit voor de zogenaamde flexforce van geschoolde en getrainde medewerkers , die daar waar de nood het hoogste is ingezet kunnen worden . In deze flexforce werken medewerkers van het Leger des Heils . De flexforce is een inzet van VWS ter ondersteuning van de provincies , die vanaf 1 januari dit jaar verantwoordelijk zijn voor de jeugdzorg , en dus ook voor het wegwerken van de AMK-wachtlijsten . Ross denkt dat de provincies met het extra geld , de flexforce en extra scholing van medewerkers van de bureaus jeugdzorg de resterende AMK-wachtlijsten op korte termijn weg kunnen werken . In een brief aan de Tweede Kamer schrijft de bewindsvrouw dat in twaalf van de 15 provincies en regio's de wachtlijst voor 1 januari 2006 is weggewerkt . Naar verwachting is er in Haaglanden en Noord Brabant op 1 april 2006 geen wachtlijst meer .

WR-P-E-F-0000000785.dcoi
IGZ beoordeelt Nederlands Vaccininstituut voldoende Persbericht , 26-10-2005 Het Nederlands Vaccininstituut ( NVI ) is bij een herinspectie van de Inspectie voor de Gezondheidszorg ( IGZ ) op 19 , 20 en 21 oktober als voldoende beoordeeld . Volgens de IGZ voldoet de NVI weer aan de geldende kwaliteitsnormen ( Good Manufacturing Practices , GMP ) , waarmee de opgelegde beperkingen zijn ingetrokken . Uit de recente inspectie blijkt dat het NVI een grote vooruitgang heeft geboekt op het gebied van kwaliteitsborging voor veilige producten . In april van dit jaar heeft de IGZ ook een inspectie uitgevoerd . Hierbij voldeed het NVI niet aan de gelden kwaliteitsnormen . Minister Hoogervorst heeft het NVI vervolgens de opdracht gegeven de naleving van de strikte voorschriften van de productie en kwaliteitscontrole op vaccins op korte termijn te verbeteren . Het NVI heeft op verzoek van de minister een taakgroep gevormd die met behulp van een integraal actieplan de kwaliteitsborging rond de vaccinproductie heeft aangepakt .

WR-P-E-F-0000000786.dcoi
Beeldje voor niet-bureaucratische jeugdzorginstanties Persbericht , 25-10-2005 Een beeldje voor niet bureaucratisch handelen . Dat krijgen vier jeugdzorginstellingen vanmiddag uitgereikt door staatssecretaris Clémence Ross ( VWS ) . Het Bureau Jeugdzorg Haaglanden , de Stadsregio Haaglanden , Jeugdformaat Rotterdam en de Hoenderloo-groep krijgen de prijs op voordracht van de jeugdzorgbrigade . De jeugdzorgbrigade is 2004 door Staatssecretaris Ross en minister Donner ( Justitie ) ingesteld om onnodige regels in de jeugdzorg op te sporen en voorstellen te doen om te komen tot minder bureaucratie . De vier winnaars van `` het beeldje voor onbureaucratisch handelen " leverden een buitengewone prestatie bij een complex probleem met een Roma-gezin in 2004 . Het gezin met acht kinderen zwierf rond en zorgde voor op diverse plaatsen voor overlast . De vier instanties hebben gezamenlijk een oplossing mogelijk gemaakt . Zo heeft Bureau jeugdzorg Haaglanden voor de eerste noodzakelijke kosten van levensonderhoud een fonds aangeboord . De regionale zorgaanbieder Jeugdformaat bracht het gezin vervolgens tijdelijk onder in een pension . Door de inzet van bureau jeugdzorg en bijzondere financiering van de Stadsregio Haaglanden is het gezin uiteindelijk ondergebracht bij de Hoenderloogroep . Deze instantie was als enige in staat en bereid het gezin met deze complexe problematiek op te nemen en hulp te verlenen . Met deze hulp kon het gezin zich weer oprichten : de kinderen gaan voor het eerst in hun leven naar school , de volwassenen verrichten betaald werk , en de schulden van het gezin zijn gesaneerd . De jeugdzorgbrigade zal komend voorjaar met een eindrapportage komen . Aan de hand daarvan hopen staatssecretaris Ross en minister Donner maatregelen te nemen die de bureaucratie in de jeugdzorg doen verminderen .

WR-P-E-F-0000000787.dcoi
Ross stelt Taskforce Zorg voor Beter aan Persbericht , 25-10-2005 Staatssecretaris Ross-Van Dorp van Volksgezondheid , Welzijn en Sport stelt vandaag de Taskforce Zorg voor Beter aan , waarin het ministerie van VWS , branche- , beroeps- en cliëntenorganisaties vertegenwoordigd zijn . De werkgroep , die wordt aangesteld voor een periode van twee jaar , krijgt tot taak een verbeterslag in de langdurige zorg te bewerkstelligen . Ross wijst erop dat er al diverse activiteiten in gezamenlijkheid zijn opgestart , zoals de verbetertrajecten om decubitus en ondervoeding te voorkomen . Maar zij acht het van groot belang dat deze activiteiten voortvarend worden aangepakt . Daarbij moet ook de samenhang tussen de diverse activiteiten worden bewaakt en moet worden bereikt dat zoveel mogelijk aanbieders deelnemen aan de verbetertrajecten . De Taskforce krijgt dan ook de opdracht de samenhang van het beleid op hoofdlijnen te bewaken , verbanden te leggen tussen de activiteiten van de verschillende activiteiten van de stuurgroepen en het stimuleren van activiteiten die bijdragen aan verbetering van de kwaliteit van de langdurige zorg . Ook vraagt Ross hen nieuwe ontwikkelingen in de langdurige zorg te signaleren en de agenderen . De heer Werner , die namens de Stuurgroep Verbetertrajecten van ZonMw in de taskforce plaats neemt , acht het van groot belang dat er samenhang tussen de projecten bestaat en samen met het veld aan verbeteringen wordt gewerkt . ` Het vertrouwen moet groeien dat het fijn is om samen aan kwaliteit in de zorg te werken , zodat het imago van de sector verbeterd . ` Dat is in ieders belang ' , aldus Werner . De Taskforce zal drie keer per jaar rapporteren en vóór 1 september 2007 een eindrapportage afleveren . Hij wordt geleid door directeur-generaal M.P. van Gastel van het ministerie van VWS . Enkele andere leden zijn de heer F.J.M. Werner , namens de Stuurgroep Verbetertrajecten van ZonMw , mevrouw J.A.H. van Veen , namens de Inspectie voor de Gezondheidszorg en mevrouw I. van Bennekom namens de Nederlandse Patiënten Consumenten Federatie .

WR-P-E-F-0000000788.dcoi
Ross spoort verouderde verpleeghuizen aan verbouwplannen te maken Persbericht , 24-10-2005 Staatssecretaris Ross-Van Dorp gaat de verpleeg- en verzorgingshuizen die volgens het College bouw ziekenhuisvoorzieningen te kleine woonruimten , verouderd of te weinig sanitair hebben , aanschrijven om zo snel mogelijk met verof nieuwbouwplannen te komen . Voor de komende vier jaar heeft zij 40 miljoen euro gereserveerd om de gebouwen in de verpleeghuissector te verbeteren . Ross vindt dat daar geen euro van op de plank mag blijven liggen . Dit heeft de staatssecretaris vandaag tijdens de aanbieding van het rapport van het College bouw ziekenhuisvoorzieningen over de gebouwenkwaliteit van de sector verpleging en verzorging bekend gemaakt . Nadat eerder de kwaliteit van de gebouwen in de gehandicaptensetor en de geestelijke gezondheidszorg in kaart was gebracht , heeft Ross het college Bouw gevraagd de sector verpleging en verzorging onder de loep te nemen . De uitkomsten van het onderzoek -- iets meer dan de helft van de verpleeghuizen voldoet op een aantal punten niet aan de eisen , van de verzorgingshuizen scoort tweederde matig tot onvoldoende -- laat volgens Ross zien , dat ` het beter kan en moet ' . Zij tekent daar echter bij aan dat de eisen aan een gebouw in de verzorgings- en verpleeghuissector de afgelopen jaren snel zijn gewijzigd . ` Zo'n vijftien jaar geleden mocht een wc er in een verzorgingshuis zo uitzien als thuis . Nu moet het sanitair geschikt zijn voor mensen met een rolstoel en moet er ruimte zijn voor het personeel om de bewoner te helpen bij de wastafel of het toilet ' , aldus Ross . Ook vier- en zesbedskamers stroken volgens haar niet meer met de privacyeisen van deze tijd . Het is volgens Ross dan ook logisch dat de nieuwe huizen wel aan de eisen van deze tijd voldoen en de oudere huizen minder of niet . Zij wijst erop dat voor een fors aantal huizen plannen voor renovatie echter klaar liggen . De privacy is in veel huizen al aanmerkelijk verbeterd . In 2002 stond 37 procent van de bedden in verpleeghuizen nog op een meerbedskamer . Nu is dat teruggelopen tot 27 procent . Dat betekent dat 17.700 mensen in drie- of meerbedskamer verblijven . Door vele huizen zijn inmiddels plannen ingediend om de situatie te veranderen . De directies van de huizen waar de resterende 3000 bedden zich bevinden zullen door het college Bouw worden aangespoord snel verbouwplannen in te dienen . Dat de situatie verbetert , is volgens Ross het gevolg van het feit dat er jaarlijks één miljard euro wordt geïnvesteerd in de (ver)-bouw van verzorgings- en verpleeghuizen . Daarmee zijn sinds 2003 meer dan 30.000 plaatsen aangepakt .

WR-P-E-F-0000000789.dcoi
Huishoudelijke hulp in Wmo onder voorwaarden mogelijk Persbericht , 21-10-2005 Als aan de juiste voorwaarden wordt voldaan is het mogelijk om alle huishoudelijke hulp over te hevelen van de Algemene Wet Bijzondere Ziektekosten ( AWBZ ) naar de nieuwe Wet maatschappelijke ondersteuning ( Wmo ) . Dit blijkt uit een evaluatie-onderzoek in acht pilotgemeenten in opdracht van staatssecretaris Ross ( VWS ) . Het onderzoek is gehouden na discussie met de Tweede Kamer over een zorgvuldige vormgeving en invoering van de Wmo . De Tweede Kamer heeft in meerderheid bij motie aangegeven dat de volledige huishoudelijke hulp ( en niet slechts de enkelvoudige huishoudelijke hulp ) pas kan worden overgeheveld op voorwaarde dat de pilots dat ondersteunen . De onderzoekers geven aan dat in zes van de acht gemeenten de pilot in voldoende mate is geslaagd . De staatssecretaris heeft eerder aangegeven dat zij de proef als geslaagd beschouwt als in minimaal de helft van de pilots het eindresultaat neutraal of positief is . De meeste betrokken partijen waren positief over de betrokkenheid bij de pilots . Lokale cliëntenorganisaties waren het meest kritisch maar geven wel een ` voorwaardelijk vertrouwen ' . De onderzoekers noemen nadrukkelijk enkele belangrijke voorwaarden waar bij de verdere invoering aandacht aan moet worden besteed . Zo moeten er heldere kwaliteitscriteria zijn . Verder moet er goede afstemming zijn tussen partijen die bij de AWBZ en de Wmo betrokken zijn . Dat geldt onder andere voor de inning van eigen bijdragen . Voor betere regionale afstemming ontwikkelt VWS een overgangsprotocol dat als spoorboekje kan dienen . Daarnaast is het van belang dat alle ervaringen uit de pilots beschikbaar zijn zodat andere gemeenten daar lessen uit kunnen trekken . De website is daarvoor een geschikt platform . Gemeenten geven aan dat ze ondersteuning nodig hebben . Al eerder heeft de staatssecretaris aangegeven dat er 45 miljoen euro beschikbaar is om gemeenten te ondersteunen bij de invoering van de Wmo .

WR-P-E-F-0000000790.dcoi
Ross : fiscale stimulans voor vrijwilligers Persbericht , 19-10-2005 Het kabinet wil vrijwiligersactiviteiten fiscaal aantrekkelijker maken . Daarom doet het kabinet in het Belastingplan 2006 het voorstel om het onbelaste jaarmaximum van de vrijwilligersvergoeding te verhogen naar 1500 euro . Dit schrijft staatssecretaris Ross ( Volksgezondheid , Welzijn en Sport ) in haar beleidsbrief " Iedereen moet meedoen " over vrijwillige inzet 2005 - 2007 . Blijft de vrijwilligersvergoeding onder het maximale bedrag van 1500 euro , dan hoeven de verstrekkende organisatie noch de ontvangende vrijwilliger de onkosten op te geven bij de belastingdienst . Dit scheelt de vrijwilligersorganisaties veel administratief werk en leidt tot meer flexibiliteit om vrijwilligers een vergoeding te geven . Daarnaast trekt de staatssecretaris bijna 10 miljoen extra uit voor het vrijwilligersbeleid in de periode 2005 - 2007 . Met partijen in het veld zal worden bekeken hoe het geld het beste kan worden besteed . Staatssecretaris Ross zet in haar brief aan de Tweede Kamer haar visie op het vrijwilligersbeleid voor de komende jaren uiteen . Vrijwilligers zijn onmisbaar in onze samenleving . Nederland telt ruim 4,5 miljoen vrijwilligers . Dat grote aantal vrijwilligers moet op peil blijven . Daarom wordt er meer gezocht naar vrijwilligers in nieuwe doelgroepen . Uit die groepen komen nu relatief weinig vrijwilligers . Met name jongeren , allochtonen en 55+ers krijgen in de brief bijzondere aandacht . Maar de vrijwillige inzet staat onder druk . Dit omdat minder mensen zich inzetten ( of korter ) als vrijwilliger terwijl het beroep op de vrijwillige inzet juist toeneemt . Maar ook omdat regelgeving het werk van de vrijwilliger soms onnodig lastig maakt . De afgelopen jaren heeft het kabinet al het nodige gedaan aan het schrappen van belemmeringen in wet- en regelgeving . Het stimuleren van vrijwillige inzet is in de eerste plaats een zaak van de burger en de vrijwilligersorganisaties . Overheden kunnen slechts ondersteunen o.a. door activiteiten te ontplooien om mensen enthousiast te maken . Gemeenten hebben daarvoor veel mogelijkheden . De nieuwe -- nog in te voeren -- Wet Maatschappelijke Ondersteuning ( Wmo ) zal hiertoe een stevige wettelijke basis bieden . De gemeente krijgt immers een spilfunctie in de nieuwe Wmo en wordt primair verantwoordelijk voor de ondersteuning van vrijwilligers . Het landelijk Kenniscentrum voor Maatschappelijke Inzet stimuleert vernieuwing en kwaliteitsverbetering van de uitvoering in gemeenten .

WR-P-E-F-0000000791.dcoi
Dwangbehandeling binnen Wet Bopz wordt verruimd Persbericht , 30-9-2005 Het kabinet heeft vandaag op voorstel van de ministers Hoogervorst ( VWS ) en Donner ( Justitie ) ingestemd met een tweetal wijzigingen in de Wet bijzondere opnemingen in psychiatrische ziekenhuizen ( Wet Bopz ) . Het betreft aanpassing van de regeling van de voorwaardelijke rechtelijke machtiging en verruiming van de mogelijkheden om bij een gedwongen opname over te gaan tot dwangbehandeling . Aan beide wijzigingen bestaat in de praktijk dringend behoefte . Uitbreiding voorwaardelijke machtiging Eerder dit jaar heeft de Hoge Raad vastgesteld dat een voorwaardelijke machtiging slechts verleend mag worden indien de patiënt uitdrukkelijk heeft ingestemd met de voorwaarden . Om de voorwaardelijke machtiging breder te kunnen toepassen wordt op dit punt de Wet Bopz gewijzigd . Voortaan is het voor het verlenen van een voorwaardelijke machtiging ook voldoende dat de rechter het vertrouwen heeft dat de patiënt -- ondanks het ontbreken van diens uitdrukkelijke instemming -- zich daadwerkelijk aan de voorwaarden houdt . Verruiming mogelijkheden toepassing dwangbehandeling De tweede wijziging vloeit voort uit een dringende behoefte aan verruiming van de mogelijkheden van intramurale dwangbehandeling . Betrokken ministers hebben eerder aangekondigd dat ze de Wet Bopz hierop wilden wijzigen . Volgens de huidige regeling is dwangbehandeling slechts mogelijk als er gevaar binnen de inrichting is . In het nieuwe wetsvoorstel wordt het mogelijk voor behandelaars bij een dwangopname moeilijk behandelbare en onwillige personen met een behandeling weer naar huis te sturen . Deze wijziging is van toepassing op psychiatrische patiënten ; voor patiënten die zijn opgenomen in een inrichting voor verstandelijk gehandicapten of verpleeginrichting blijft het criterium gevaar binnen de inrichting . De ministerraad heeft ermee ingestemd dat het wetsvoorstel voor spoedadvies aan de Raad van State zal worden gezonden . De tekst van het wetsvoorstel en van het advies van de Raad van State worden pas openbaar bij indiening bij de Tweede Kamer .

WR-P-E-F-0000000792.dcoi
(Her)benoeming leden Gezondheidsraad Persbericht , 30-9-2005 De Ministerraad heeft op voorstel van minister Hoogervorst van Volksgezondheid , Welzijn en Sport ingestemd met de voordracht tot benoeming van 16 nieuwe leden en de herbenoeming van 57 leden in de Gezondheidsraad voor een periode van vier jaar ingaande met terugwerkende kracht vanaf 1 januari 2005 . De herbenoeming van 3 van leden is voor een kortere periode dan vier jaar . Een overzicht van de (her)benoemde leden is te vinden op http://www.gezondheidsraad.nl / . Dit persbericht is op 30 september 2005 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000000793.dcoi
Minister maakt beoogd bestuur Nederlandse Zorgautoriteit ( NZa ) bekend Persbericht , 29-9-2005 Minister Hoogervorst van Volksgezondheid , Welzijn en Sport heeft mr. F.H.G. ( Frank ) de Grave , mw. drs. C.C. ( Cathy ) van Beek MCM , dr. M.E. ( Eitel ) Homan en drs. A.L.M. ( Arno ) Barendregt gevraagd als kwartiermakers de start van de Nederlandse Zorgautoriteit ( NZa ) voor te bereiden . Het is , onder het voorbehoud dat het wetsvoorstel Wet Marktordening Gezondheidszorg wordt aangenomen , de bedoeling hen bij de start van de NZa te benoemen als bestuur van de NZa . De heer De Grave is sinds april 2004 voorzitter van het College tarieven gezondheidszorg / Zorgautoriteit in oprichting ( CTG-ZAio ) . Hij zal worden benoemd als voorzitter . Mw. Van Beek is momenteel lid van de Raad van Bestuur van de St. Maartenskliniek in Nijmegen . Zij zal per 1 april 2006 , na afronding van haar huidige werk , toetreden tot het bestuur . De heren Homan en Barendregt zijn algemeen directeur van respectievelijk het College toezicht zorgverzekeringen ( CTZ ) en het CTG-ZAio . Beide bestuursorganen gaan straks op in de Nederlandse Zorgautoriteit . De wet waarmee de Nederlandse Zorgautoriteit wordt ingesteld , het wetsvoorstel Wet marktordening gezondheidszorg , is op 16 juli 2005 ingediend bij de Tweede Kamer . Het kabinet streeft naar invoering met ingang van 1 januari 2006 .

WR-P-E-F-0000000794.dcoi
Ross-Van Dorp streeft naar eenvoudige financiering van instellingen Persbericht , 29-9-2005 Een eenvoudig systeem van bekostiging dat recht doet aan de zwaarte van de zorg die cliënten moeten krijgen . Dat is waar staatssecretaris Ross-Van Dorp van Volksgezondheid , Welzijn en Sport naar streeft bij de ontwikkeling van de nieuwe bekostiging van AWBZ-zorg in instellingen , schrijft zij vandaag in een brief aan de Tweede Kamer . Alle sectoren in de AWBZ zullen daarom vanaf 2007 via een tiental zorgzwaartepakketten worden bekostigd . De zogeheten zorgzwaartefinanciering die dan wordt ingevoerd moet ertoe leiden dat instellingen financiële middelen voor een patiënt / cliënt ontvangen die zijn afgestemd op de zwaarte van de zorg die hij / zij nodig heeft . Tegelijkertijd mag die financiering volgens staatssecretaris Ross niet leiden tot urenschrijven aan het bed en toename van onnodige administratieve lastendruk voor instellingen . Zij moet recht doen aan de zorg die mensen ontvangen in een instelling en de verschillende cliëntgroepen zichtbaar maken . Om de bekostiging eenvoudig te houden heeft Ross ervoor gekozen de vijftig ontwikkelde intramurale zorgarrangenten ( IZA's ) te bundelen tot een tiental zorgzwaartepakketten . Reden voor de bundeling is dat bij onderlinge vergelijking het totaal aantal uren zorg niet van elkaar te onderscheiden was . De pakketten bestaan uit een aantal uren en soorten zorg , waarbij niet is vastgelegd hoeveel uren per geïndiceerde soort zorg moet worden verleend . Door die systematiek biedt het zorgzwaartepakket ruimte voor de zorgverlener en de cliënt om gezamenlijk te bepalen wat de meeste optimale verdeling van het totaal aantal uren zorg is . In de loop van het verblijf in de instelling kunnen zij daar samen veranderingen in aanbrengen . Ross verwacht dat het aantal herindicaties op die manier kan worden beperkt . De zorgzwaartepakketten zullen voor de verschillende sectoren en cliëntgroepen een verschillend maximum tarief krijgen . Daarnaast wordt rekening gehouden met een klein percentage cliënten dat vanwege extreem zware zorg ( en als gevolg daarvan extreme zorgkosten ) niet in één van de zorgpakketten kan vallen . Het CTG / Zaio wordt gevraagd voor deze groep een aparte beleidsregel te maken . Om te bevorderen dat de cliënt goed en precies inzicht krijgt in de aan hem toegekende zorg of begeleiding wordt het opstellen van een zorgplan verplicht gesteld . Met die wettelijke basis wil Ross de positie van de cliënt versterken . In het document leggen zorgverlener en cliënt vast hoe de concrete zorg en begeleiding eruit zal zien . De komende maanden wordt verkend in hoeverre het zorgplan een rol kan krijgen in de verantwoording van de geleverde zorg . Door de succesvolle ontwikkeling van de doelmatigheid van de AWBZ-zorg , waarover het convenant AWBZ 2005 - 2007 is gesloten , maakt de staatssecretaris in 2006 197 miljoen euro groeiruimte vrij voor prioriteiten : de financiering van patiënten die zware zorg nodig hebben , versterking van de zorginfrastructuur voor zelfstandig wonende mensen met beperkingen en extra inzet voor stageplaatsen en versterking van de positie van de cliënt . Vooruitlopend op de zorgzwaartefinanciering in 2007 worden volgend jaar reeds financiële middelen beschikbaar gesteld voor de bekostiging van cliënten die zware zorg nodig hebben . Voor de verpleeghuissector wordt 80 miljoen euro geoormerkt , voor de gehandicaptensector 37 miljoen en langdurig geestelijke verzorging vijf miljoen . De 80 miljoen voor de verpleeghuizen bestaat voor de helft uit middelen die het kabinet beschikbaar heeft gesteld . Voor de versterking van de zorginfrastructuur is voorts 30 miljoen euro gereserveerd , voor het kleinschalig wonen in de GGZ 17 miljoen . Met 8 miljoen euro wil Ross het creëren van stageplaatsen stimuleren . Voor cliëntondersteuning door middel van mentorschap bijvoorbeeld patiënten die geen familie hebben , wordt drie miljoen uitgetrokken . De thuiszorg krijgt 17 miljoen om fricties op te vangen die ontstaan hoger gekwalificeerd personeel moet worden ingezet dan strikt genomen voor het type zorg noodzakelijk zou zijn .

WR-P-E-F-0000000795.dcoi
Zorgverzekeraars klaar voor invoering nieuwe zorgverzekering Persbericht , 21-9-2005 De zorgverzekeraars zijn klaar om de nieuwe zorgverzekering per 1 januari 2006 in te voeren . Geen enkele zorgverzekeraar vraagt nog om uitstel tot een latere datum . Dit blijkt uit onderzoek dat minister Hoogervorst heeft laten uitvoeren door PricewaterhouseCoopers ( PwC ) . De hoofdconclusie van het onderzoek is dat , gelet op de kwalitatief hoogstaande voorbereiding , verantwoorde invoering van de nieuwe zorgverzekering mogelijk moet zijn . Zorgverzekeraars zullen wel de komende tijd scherp moeten blijven op de belangrijkste invoeringsaspecten , waarbij vooral de IT een belangrijk aandachtspunt is . In het onderzoek is gekeken naar de belangrijkste kritische succesfactoren namelijk de projectbeheersing , de aanpassingen met betrekking tot de IT-systemen , de opleiding van personeel , de voorlichting en ontwikkelingen op de collectiviteitenmarkt . Het onderzoek bevestigt dat alle verzekeraars zich bijzonder inspannen om per 1 januari 2006 de Zorgverzekeringswet te kunnen invoeren . De grote betrokkenheid van de verzekeraars blijkt onder meer uit de wijze waarop de invoering wordt aangepakt : bij vrijwel alle verzekeraars zijn stevige projectorganisaties verantwoordelijk voor de benodigde veranderingsprocessen . De sturing is meestal belegd op het hoogste niveau in de organisatie . Op het onderdeel projectbeheersing scoren vrijwel alle onderzochte onderdelen dan ook ` groen ' , een enkeling scoort op deelaspecten ` oranje ' . Het PwC rapport laat zien dat de invoering van de Zorgverzekeringswet bij verzekeraars op schema ligt . Ook vanuit het ministerie van VWS worden de afspraken volgens planning gehaald . Op 5 september is de ministeriële regeling over de verzekeringsaanspraken en de risicoverevening gepubliceerd . Op 15 september hebben de verzekeraars te horen gekregen hoeveel geld zij in 2006 uit het vereveningsfonds krijgen voor verzekerden met hogere risico's . Met deze informatie kunnen de verzekeraars volgens planning beginnen met de calculatie van de premies . Uiterlijk 16 december moeten alle verzekerden een aanbod voor de nieuwe zorgverzekering krijgen van hun huidige verzekeraar .

WR-P-E-F-0000000796.dcoi
Beheerste groei in de zorguitgaven Persbericht , 20-9-2005 De ontwikkeling van de uitgaven in de zorg blijft beheerst . In totaal gaat er volgend jaar bijna 48 miljard euro naar de zorg , curatieve en AWBZ-zorg samen . Daarmee kan ook volgend jaar meer zorg worden geleverd . Er wordt bovendien 80 miljoen euro extra uitgetrokken voor verpleeghuiszorg , 33 miljoen voor jeugdzorg en 11,5 miljoen om via sport de uitval van risicojongeren tegen te gaan en hun maatschappelijke betrokkenheid te vergroten . Dit staat in de Begroting 2006 die minister Hoogervorst en staatssecretaris Ross-Van Dorp van het ministerie van Volksgezondheid , Welzijn en Sport hebben gepresenteerd . De uitgaven in de zorg groeien tussen 2004 en 2006 met gemiddeld 1,7 procent per jaar . Tussen 1999 en 2003 bedroeg de groei nog gemiddeld 5,1 procent per jaar . Door de beheersing van de groei van de uitgaven zijn de zorglasten voor de burger minder hard gestegen . Als het kabinet geen maatregelen had genomen , was de gemiddelde zorglast voor de burger bijna 550 euro per jaar hoger geweest . Convenanten met de geneesmiddelenindustrie , met de ziekenhuizen en de AWBZ-instellingen hebben het afgelopen jaar gezorgd voor een rem op de zorguitgaven . Tegelijkertijd hebben de zorginstellingen ( ziekenhuizen , verpleeghuizen , etc. ) wel meer zorg geleverd . De wachtlijsten en wachttijden in de zorg zijn al sterk afgenomen en deze zullen naar verwachting verder dalen . Nieuwe zorgverzekering Vanaf 1 januari 2006 treedt de nieuwe Zorgverzekeringswet in werking . Alle Nederlanders zijn dan verplicht verzekerd voor hun ziektekosten via één zorgverzekering . Het onderscheid tussen ziekenfonds en particulier komt daarmee te vervallen . De positie van de cliënt wordt sterker omdat die beter kan kiezen in één transparante verzekeringsmarkt . Tevens moeten verzekeraars iedereen accepteren voor het basispakket . Het nieuwe zorgstelsel zal zorgen voor meer kostenbewustzijn en daarmee voor een betere kostenbeheersing . De burgers krijgen te maken met de financiële gevolgen van de nieuwe zorgverzekering . Het kabinet komt daarom met compenserende maatregelen in de vorm van een zorgtoeslag en aanvullende fiscale maatregelen . Over het algemeen vallen de gevolgen voor de meeste groepen positief uit . Voor bepaalde groepen zelfs zeer positief , zoals gezinnen met kinderen en chronisch zieken die nu particulier verzekerd zijn . Enkele groepen zullen er enigszins op achteruit gaan , zoals tweeverdieners waarvan de ene partner een ruim inkomen heeft en de ander een kleine baan , waarmee hij of zij ziekenfondsverzekerd is . Verder zijn de inkomensgevolgen sterk afhankelijk van de individuele omstandigheden zodat de spreiding van koopkrachtgevolgen groot is . Op http://www.denieuwezorgverzekering.nl / kunnen vanaf dinsdag 20 september 15.15 uur de financiële gevolgen voor diverse groepen worden bekeken . In juli is een landelijke informatiecampagne gestart die wordt voortgezet . Er zal specifieke aandacht zijn voor bepaalde doelgroepen zoals ouderen en zelfstandigen . De AWBZ In de AWBZ is de hoofddoelstelling de verzekering terug te brengen tot waar hij voor bedoeld was : een wet voor niet op genezing gerichte langdurige zorg . Daarom gaat per 1 januari 2007 het geneeskundige deel van de geestelijke gezondheidszorg over naar de Zorgverzekeringswet . Via de Wet maatschappelijke ondersteuning ( Wmo ) hevelt het rijk bevoegdheden uit de AWBZ , te beginnen met de huishoudelijke verzorging , over naar gemeenten . Gemeenten worden met de Wmo verantwoordelijk voor samenhangend beleid op gebied van gezondheid , wonen en welzijn . In 2007 zal een nieuw bekostigingssysteem worden ingevoerd voor AWBZ-instellingen . Instellingen krijgen voor cliënten die intensieve zorg nodig hebben straks meer geld dan voor cliënten die met minder zorg toekunnen . Het jaar 2006 wordt gebruikt om een adequate overgang te organiseren . Vooruitlopend op 2007 is voor komend jaar een bedrag van 80 miljoen euro specifiek beschikbaar voor verpleeghuiszorg . Jeugd Via het project JONG werken departementen samen om de uitval van jongeren te voorkomen . Jeugdzorg biedt hulp als het misgaat . Sinds 1 januari 2005 kunnen ouders en kinderen met opvoed- en opgroeiproblemen bij één loket terecht . Daarmee is de drempel tot de jeugdzorg voor veel ouders en jongeren verlaagd . Staatssecretaris Ross vindt het van groot belang dat de jeugdzorg op tijd en op maat is ; lichte zorg als het kan , meteen zware zorg als het moet . In voorkomende gevallen waar de veiligheid van het kind in het geding is , moet tijdig een maatregel tot uithuisplaatsing kunnen worden genomen . Daarvoor wordt vanaf 2006 structureel 33 miljoen euro extra uitgetrokken . Sport Het kabinet streeft naar een sportieve samenleving waarin mensen meer sporten en bewegen . Op dit moment beweegt 40 % van de volwassenen in Nederland te weinig om ziekte en vroegtijdig overlijden te voorkomen . Via de nota ` Tijd voor sport ' wil het kabinet bereiken dat iedere burger tenminste drie keer per week intensief beweegt of ten minste vijf keer per week matig intensief beweegt of sport . Daarnaast heeft sport een belangrijke maatschappelijke en intrinsieke waarde , stimuleert het sportief gedrag en respect voor (spel)regels . In het kader van Operatie JONG wordt in 2006 en 2007 11,5 miljoen euro en de jaren daarna structureel 14 miljoen beschikbaar gesteld om de uitval van risicogroepen tegen te gaan en hun maatschappelijke betrokkenheid te vergroten . Topsport wil het kabinet blijven bevorderen , waarbij de rijksoverheid zich zal concentreren op het professionele topsportklimaat . Dat betekent meer aandacht voor talentherkenning en - ontwikkeling , het geven van stipendia aan topsporters en ondersteuning van coaches aan de top .

WR-P-E-F-0000000797.dcoi
Extra geld voor soa-bestrijding Persbericht , 19-9-2005 Minister Hoogervorst stelt extra geld beschikbaar voor laagdrempelige curatieve bestrijding van sexueel overdraagbare aandoeningen ( soa ) . Aanleiding voor de nieuwe regeling , die start op 1 januari 2006 , is de flinke toename van het aantal soa in de afgelopen jaren . Naast voorlichting is actief testen een belangrijk middel om de soa te bestrijden . Daarvoor wil de minister van Volksgezondheid , Welzijn en Sport ( VWS ) de aanvullende soa-zorg voor iedereen in Nederland toegankelijk maken . Voor de bestaande laagdrempelige voorzieningen bestond tot nu toe slechts een beperkte financieringsregeling . De nieuwe regeling is een aanvulling op de reguliere curatieve gezondheidszorg door de huisarts en de specialist . Om de kwaliteit van de aanvullende curatieve soa-bestrijding te verbeteren , is besloten om de soa-bestrijding efficiënter aan te pakken door de zorg regionaal te organiseren . Hiervoor is Nederland opgesplitst in acht verzorgingsgebieden . Per verzorgingsgebied neemt een coördinerende GGD de organisatie van de soa-bestrijding in dat gebied op zich . In samenwerking met andere GGD'en en samenwerkingspartners realiseert de coördinerende GGD een optimaal aanbod van soa-bestrijding in het verzorgingsgebied . Op deze wijze worden preventie en genezen dichter bij elkaar gebracht . In elke regio is er minimaal één laagdrempelige voorziening waar mensen kosteloos en desgewenst anoniem terecht kunnen . De soa-bestrijding hoeft niet uitsluitend door GGD'en uitgevoerd te worden . Ook ziekenhuispoliklinieken kunnen worden ingeschakeld . In deze regeling worden GGD'en betaald op basis van hun prestaties , het aantal gevonden soa . GGD'en zullen zich dus richten op het opsporen van soa onder hoog-risicogroepen . Het ministerie van VWS heeft de regeling opgesteld in nauw overleg met het veld , de beroepsgroepen en de acht GGD'en . Het Centrum Infectieziektenbestrijding gaat de regeling uitvoeren . GGD Nederland ondersteunt de acht regionale centrum GGD'en met de invoering van de nieuwe regeling in de praktijk . De regio's zijn volop bezig met de voorbereidingen zodat zij per 1 januari kunnen voldoen aan de vastgestelde kwaliteitseisen en richtlijnen .

WR-P-E-F-0000000798.dcoi
Ross geeft zes ton startsubsidie aan NL Coach Persbericht , 17-9-2005 Staatssecretaris Clémence Ross ( VWS ) verstrekt NL Coach de komende 3 jaar een startsubsidie van in totaal 600.000 euro . In 2009 moet de organisatie zich bewezen hebben en op eigen benen kunnen staan . Ross zegt blij te zijn met het initiatief van Nederlandse topcoaches om zich te verenigen in NL Coach . Ze ziet NL Coach. als een gesprekspartner van de rijksoverheid en verwacht daar ook veel van . VWS staat open voor goede , soms onconventionele ideeën die in eerste instantie geen rekening houden met allerlei belangen van verschillende partijen . ` Dat kan verfrissend werken . ' Ross onderkent dat NOC*NSF ook een rol blijft spelen in de belangenbehartiging van de coach . ' Soms zie je dat organisaties met meerdere petten op belangen botsen en dan is het goed dat coaches een eigen geluid kunnen laten horen . ' Verder staat Ross achter het voornemen van NL Coach om een bijdrage te leveren aan de kwaliteitsverbetering van de coaches . ` Uitwisseling van kennis en ervaringen nationaal en internationaal is van groot belang om aan de top te blijven of om juist in relatief nieuwe takken van sport de hoogste trede te bereiken . '

WR-P-E-F-0000000799.dcoi
Meer samenwerking op het gebied van acute zorg Persbericht , 15-9-2005 Dit is een gezamenlijk persbericht van de Landelijke Vereniging voor Traumacentra , de NVZ vereniging van ziekenhuizen , de Nederlandse Federatie van Universitair Medische Centra , AmbulanceZorg Nederland , Geestelijke Gezondheidszorg Nederland , Vereniging Huisartsenposten Nederland , Nederlands Huisartsen Genootschap , Stichting Opleiding Spoedeisende Geneeskunde , Zorgverzekeraars Nederland en het Ministerie van Volksgezondheid , Welzijn en Sport ( VWS ) . Ziekenhuizen , regionale ambulancevoorzieningen , geestelijke gezondheidszorginstellingen , huisartsenposten en huisartsen gaan meer met elkaar samenwerken op het gebied van acute zorg . Vandaag hebben de aanbieders van acute zorg , zorgverzekeraars en het ministerie van VWS hiertoe met elkaar afspraken gemaakt . In veel regio's is al sprake van intensieve samenwerking tussen de ketenpartners . De afspraken van vandaag zijn erop gericht dat regio's die nog niet of onvoldoende samenwerken het voorbeeld van de zogenoemde ` koplopers ' volgen . Goede acute zorg is alleen mogelijk als alle schakels én kwalitatief goed functioneren én goed op elkaar zijn afgestemd . Dat is met zoveel betrokken partijen en de tijdsdruk waaronder acute zorg geleverd moet worden , niet eenvoudig . De Inspectie voor de Gezondheidszorg ( IGZ ) constateerde dan ook vorig jaar in het rapport ` Spoedeisende hulpverlening : Haastige spoed niet overal goed ' dat de aansluiting tussen de verschillende schakels in de keten van acute zorg nog verbeterd moet worden . In de beleidsregels van het wetsvoorstel Wet Toelating Zorginstellingen ( WTZi ) is daarom de verplichting opgenomen voor alle aanbieders van acute zorg om deel te nemen aan het nieuw in te stellen regionaal overleg acute zorgketen in de eigen regio . Vandaag hebben de organisaties die de aanbieders van acute zorg vertegenwoordigen , met elkaar afgesproken hoe dit overleg moet werken . Het regionaal overleg acute zorgketen brengt het acute zorgaanbod in de regio in beeld . Het regionale traumacentrum initieert dit overleg . Aandachtspunten hierbij zijn wie welke zorg levert , wat de actuele behandelcapaciteiten van iedere zorgaanbieder zijn , en welke impliciete en / of expliciete afspraken er al tussen de verschillende ketenpartners in de regio bestaan voor de aansluiting van acute zorg . Het overleg draagt ook bij aan een betere preparatie op geneeskundige hulpverlening bij rampen . Deze bestaat immers uit reguliere acute zorgverlening op grote en geïntensiveerde schaal . Daarnaast voorkomt het ketenoverleg het ontstaan van witte vlekken . Als een aanbieder uit de acute zorgketen wil stoppen met het leveren van acute zorg meldt deze zorgaanbieder dit in het regionale overleg . Het regionale overleg bekijkt vervolgens hoe voorkomen kan worden dat dit schadelijke gevolgen heeft voor de bereikbaarheid van acute zorg in die regio . Als het vermoeden bestaat dat er een witte vlek ontstaat , schakelt het ketenoverleg de betrokken zorgverzekeraars in . Zij kunnen op die manier actief meedenken over mogelijke oplossingen . In het uiterste geval , als partijen er zelf niet uitkomen , schakelt het regionale overleg de minister van VWS in .

WR-P-E-F-0000000800.dcoi
Kabinet in Operatie Jong samen sterk voor de jeugd Persbericht , 12-9-2005 Op de conferentie van Operatie Jong op 12 september in Utrecht maken zes bewindspersonen duidelijk dat het kabinet ernst is met het Jeugdbeleid . Tijdens de opening heeft staatssecretaris Clemence Ross-van Dorp ( VWS ) aangegeven welke resultaten het kabinet nog in deze periode wil bereiken in het Jeugdbeleid . Minister Sybilla Dekker ( VROM ) is in de deelsessie Jeugd en fysieke ruimte ingegaan op de behoefte van kinderen en jongeren aan openbare ruimte . In de deelsessie Jeugdcriminaliteit heeft minister Piet Hein Donner in een rondetafelgesprek gesproken over de zorg voor resocialisatie van jongeren na een verblijf in een Justitiële inrichting . Minister Aart Jan de Geus ( SZW ) heeft in de deelsessie Samenhang voorzieningen 0 - 12 gesproken over het regisseren van opvang , onderwijs , overblijf en sport . Minister Rita Verdonk is in gesprek gegaan met jongeren over hoe de jeugd betrokken kan worden bij beleid en het bedenken van oplossingen in de deelsessie jongerenparticipatie . De afsluiting van de conferentie is gedaan door Maria van der Hoeven ( OCW ) . Zij is ingegaan op het belang van het hebben van een zorgadviesteam voor scholen . Daarnaast heeft zij aangekondigd dat er met Prinsjesdag extra geld komt voor de brede school . Hieronder staan een aantal nieuwsfeiten van de conferentie . VWS : 25 Miljoen extra voor snellere invoering EKD Staatssecretaris Clémence Ross-van Dorp ( VWS ) trekt 25 miljoen euro extra uit om zo snel mogelijk het Elektronisch Kinddossier in te voeren . Op 1 januari 2007 zal van elk nieuwgeboren Nederlands kind een elektronisch dossier worden gemaakt . Daarna zullen ook bestaande papieren dossiers omgezet worden in digitale dossiers . In het dossiers zal informatie over het kind , de gezinssituatie en de omgeving worden bijgehouden door jeugdarts en verpleegkundige van de jeugdgezondheidszorg . Later kunnen ook andere sectoren ( zoals school , maatschappelijk werk en politie ) signalen aan het dossier koppelen . Ross ziet meerdere voordelen in de invoering van het elektronische kinddossier . ` Heel belangrijk is dat je kinderen door verhuizing niet meer kwijt raakt . Omdat het dossier gekoppeld wordt aan een burgerservicenummer kan de jgz het dossier van het verhuisde kind inzien en op de ingeslagen weg verder gaan . Verder is het natuurlijk ook mooi dat meerdere partners signalen aan het dossier toevoegen , zonder dat ze het dossier ook kunnen inzien . Zo heb je sneller inzicht in problemen en kan je dus sneller hulp bieden . Dat verkleint de kans op rampen met kinderen , Bovendien bewaak je de privacy. ' aldus Ross . Veiligheid , begeleiding , onderwijs en toezicht zijn ontzettend belangrijk voor de ontwikkeling van kinderen . Als dat gedurende de dag ontbreekt , is er kans op ontsporing . Door samenhang in voorzieningen aan te brengen , anders gezegd door dagarrangementen aan te bieden , kan worden voorkomen dat kinderen / jongeren ontsporen . Een ander voordeel van dagarrangementen is dat ouders arbeid en zorg beter kunnen combineren . Als zij weten dat hun kinderen goed en veilig onder dak zijn , dan kunnen ze met een gerust hart gaan werken . OCW : Zorgadviesteams op alle scholen In 2007 maken alle scholen in het primair en voortgezet gebruik van een zorgadviesteam . Nu beschikken ongeveer 550 van de 650 scholen in het voortgezet onderwijs over deze teams . Minister Van der Hoeven stelt hiervoor extra geld beschikbaar . Door het extra geld kan de kwaliteit van de zorgadviesteams in het primair- , voortgezet- en beroepsonderwijs omhoog . De teams kunnen dan sneller signaleren en betere hulp bieden aan jongeren met problemen . De hulp wordt aangeboden dicht bij de school . In het zorgadviesteam werkt de school samen met de leerplichtambtenaar , het (school)maatschappelijk werk , bureau Jeugdzorg , de Jeugdgezondheidszorg en de politie . OCW en SZW : 100 miljoen voor dagarrangementen in brede scholen Minister De Geus van Sociale Zaken en Werkgelegenheid en minister van der Hoeven van Onderwijs , Cultuur en Wetenschappen OCW zijn samen verantwoordelijk voor de bevordering van dagarrangementen . Via het ESF-3 programma Dagarrangementen en Combinatiefuncties is 100 miljoen euro beschikbaar voor gemeenten die projecten op dit terrein willen ondernemen . Deze projecten worden voor de helft betaald door ESF-3 . De gemeenten moeten de andere € 100 miljoen voor hun rekening nemen . Het doel van het programma is om het aantal brede scholen te verdubbelen naar 1200 in 2010 en 1000 combinatiefuncties te creëren . Het geld is beschikbaar voor projecten die zorgen voor een doorlopend aanbod van opvang , onderwijs , overblijven en vrijetijdsactiviteiten voor kinderen van 0 - 16 jaar , bijvoorbeeld sport , (Deel)gemeenten en provincies kunnen tot 15 november projectplannen indienen ( zie voor meer info http://www.dagarrangementenencombinatiefuncties.nl / ) . Als de plannen worden goedgekeurd dan kunnen de projecten naar verwachting van april 2006 tot en met juli 2007 worden uitgevoerd . Daar bovenop trekt minister Van der Hoeven in 2006 extra geld uit voor de totstandkoming van brede scholen . VROM : Meer jongeren in de openbare ruimte Minister Dekker heeft in haar bijdrage duidelijk gemaakt dat VROM werkt aan een integrale omgevingstoets en in het kader van jeugdbeleid zal daar ook het thema buitenspeelruimte opgenomen worden . VROM vindt het wenselijk om het aandeel jongeren in de openbare ruimte te vergroten . Met als doel verbetering van de leefkwaliteit in de dorpen en steden . Enerzijds door bestaande overlastsituaties te beperken , anderzijds door nieuwe te voorkómen . Het scheppen van meer speelruimte voor kinderen en jongeren is een dure plicht , die is vastgelegd in het internationaal vastgestelde recht van kinderen ( Unicef ) om te spelen . Daarnaast heeft VROM nu een prijsvraag voor kindvriendelijke initiatieven . De minister zal zelf samen met de kinderjury de meest kindvriendelijke projecten van Nederland uitkiezen . Gemeenten kunnen tot 15 oktober projecten indienen . Ook zal VROM binnenkort een publicatie uitbrengen met goede voorbeelden van kindvriendelijke initiatieven waarin veel ruimte voor sport- en speelmogelijkheden is ingeruimd . Verder komt begin volgend jaar het handboek ' Speelruimtebeleid ' voor gemeenten uit . Het handboek bevat richtlijnen voor de openbare ruimte en voor de aansluiting daarvan op de behoeften van kinderen in de buurt . Het handboek zal ook aandacht besteden aan mogelijke richtlijnen voor speelruimte in bestemmingsplannen . Dit zal geen verplichting zijn , maar gemeenten die dat nodig hebben , vinden er wel houvast . Het handboek zal bijzondere aandacht schenken aan een multifunctioneel gebruik van de openbare ruimte .

WR-P-E-F-0000000801.dcoi
Hoogervorst tekent contract levering antivirale middelen Persbericht , 9-9-2005 Het Nederlands Vaccin Instituut heeft vandaag in opdracht van minister Hoogervorst van Volksgezondheid , Welzijn en Sport met Roche Nederland en GlaxoSmithKline contracten getekend voor de levering van antivirale middelen . Met de order , waarvan de helft dit jaar nog wordt geleverd , breidt VWS de Nederlandse voorraad antivirale middelen uit tot 5 miljoen kuren . Het ministerie had al 220.000 kuren in opslag . VWS is in Nederland verantwoordelijk voor de voorbereiding op een grieppandemie . Deze voorbereiding bestaat onder meer uit het opstellen van draaiboeken , zorgen dat er op tijd voldoende vaccins beschikbaar zijn en het aanleggen van een noodvoorraad antivirale middelen . Antivirale middelen tegen griep , Tamiflu van Roche en Relenza van GlaxoSmithKline , hebben het grote voordeel dat mensen met griep minder besmettelijk voor hun omgeving worden . Uiteindelijk krijgen minder mensen daardoor griep . Alleen mensen met griepsymptomen krijgen bij een pandemie antivirale middelen verstrekt . De beste manier om mensen te beschermen tegen de gevaren van een grieppandemie is inenting met een vaccin . Een pandemie wordt echter veroorzaakt door een tot dan toe onbekende virusstam waar nog geen vaccin tegen bestaat . Het NVI onderhandelt in opdracht van VWS met de vaccinfabrikanten over een ` verzekeringscontract ' . Dat moet Nederland garanties geven dat de fabrikanten het vaccin zo snel mogelijk na de uitbraak leveren . Naast deze aanpak via medicijnen en vaccins zullen aanvullende maatregelen bij massale besmetting nodig zijn zoals het sluiten van scholen en het beperken van grootschalige evenementen . Dat gaat verspreiding van het virus tegen , maar kan ook grote maatschappelijke en economische gevolgen hebben . Als massale besmetting optreedt , is zorgvuldige afweging dan ook geboden . Tijdens een pandemie zal de regering deskundigen inschakelen , bijvoorbeeld van het Centrum Infectieziektebestrijding van het RIVM . De draaiboeken zijn in samenwerking met GGD Nederland en de raad van geneeskundige functionarissen tot stand gekomen . GGD's hebben samen met de geneeskundige hulpverlening bij ongevallen en rampen een taak bij de uitvoering van de draaiboeken op lokaal niveau in samenwerking met andere zorgwerkers en zorginstellingen . Nederland is niet het enige land dat zich op een pandemie voorbereidt . Ook andere landen , zowel binnen de Europese Unie als daarbuiten treffen voorbereidingen voor deze wereldwijde dreiging . Nederland houdt zich op de hoogte van die ontwikkelingen en draagt bij aan deze voorbereidingen .

WR-P-E-F-0000000802.dcoi
Nadere afspraken DBC-systematiek Persbericht , 6-9-2005 Vandaag heeft een constructief overleg plaatsgevonden over de voortgang van Diagnose en Behandel Combinaties ( DBC's ) . Het overleg ging tussen minister Hoogervorst ( Volksgezondheid , Welzijn en Sport ) en alle bij de DBC's bertrokken partijen . Sinds begin 2005 is als nieuw bekostigingssysteem voor de ziekenhuiszorg de DBC's ingevoerd . Onderdeel van de DBC's is dat over 10 % van de zorg vrije prijsafspraken gemaakt mogen worden door ziekenhuizen , particuliere klinieken en zorgverzekeraars . Negen maanden na de invoering heeft minister Hoogervorst de stand van zaken rond de DBC-invoering opgemaakt , samen met de Nederlandse Vereniging van Ziekenhuizen , de Orde van Medisch Specialisten , de Nederlandse Federatie van Universitair Medisch Centra , Zorgverzekeraars Nederland , Nederlands Patiënten Consumenten Federatie en de betrokken ZBO's . In een constructief overleg is geconstateerd dat DBC's bijdragen aan de gewenste doelstellingen . Er wordt meer zorg geleverd waardoor de wachtlijsten / tijden verminderen . Een belangrijk winstpunt van de DBC's is bovendien dat de transparantie van de zorg is toegenomen . Ook is geconstateerd dat het nieuwe systeem op enkele - voornamelijk technische - punten verbeteringen behoeft . Daarbij gaat het bijvoorbeeld om de vormgeving van de factuur die patiënten ontvangen en om administratieve vereenvoudigingen . Aan deze verbeteringen zal de komende tijd hard worden gewerkt door alle partijen . Verder zijn afspraken gemaakt over informatievoorziening van de ziekenhuizen aan de zorgverzekeraars over het declaratieverkeer in 2006 . Ook is afgesproken dat zo spoedig mogelijk voor de zorg die buiten de verzekerde aanspraken valt ( 3e compartiment ) niet meer met vaste tarieven maar met maximum tarieven gewerkt zal worden . Ziekenhuizen kunnen dan makkelijker de concurrentie met de particuliere klinieken aan .

WR-P-E-F-0000000803.dcoi
Kabinet investeert fors in sport Persbericht , 2-9-2005 Door sporten meer gezondheidswinst , meer medailles en meer binding . Het kabinet geeft de sport de komende jaren een krachtige impuls . Vanaf 2006 tot en met 2009 trekt het ministerie van VWS jaarlijks bijna 100 miljoen euro uit voor de sport . Het kabinet streeft drie doelen na : meer mensen gaan bewegen , een plek voor Nederland in de top tien van de internationale topsport en een grotere maatschappelijke samenhang door sport . Dit staat in de nieuwe sport- en bewegingsnota Tijd voor sport , waarmee de ministerraad op voorstel van staatssecretaris Ross van Volksgezondheid , Welzijn en Sport heeft ingestemd . Het budget dat het kabinet uittrekt voor sport stijgt met meer dan 40 procent . Staat er dit jaar nog een bedrag van 67 miljoen euro voor sport op de VWS-begroting , het komende wordt hier 98,2 miljoen euro voor uitgetrokken . In de jaren daarna loopt dat bedrag op tot ruim 100 miljoen euro . Nog nooit was het bedrag dat de rijksoverheid aan sport besteedde zo hoog . Van het geld voor 2006 gaat 7,3 miljoen naar het thema Gezond door sport . Het kabinet vindt het belangrijk dat de strijd wordt aangebonden met de inactieve leefstijl , die steeds vaker tot lichamelijke aandoeningen leidt . Te weinig bewegen is een van de grootste risicofactoren voor te vroeg overlijden door hart- en vaatziekten en andere chronische aandoeningen . In Tijd voor sport wordt een nieuw nationaal actieplan Sport en bewegen aangekondigd . Daarbij is het cruciaal dat niet alleen de sportsector actie onderneemt , maar ook de recreatiesector , het bedrijfsleven en andere commerciële partners , zoals verzekeraars en fitnessbranche . Ook het onderwijs speelt een belangrijke rol . Daar immers kan de basis worden gelegd van een sportief en actief leven . Bij de uitvoering van het nationaal actieplan moeten vooral de inactieven worden bereikt . Doelen programma Gezond door sport : in 2010 voldoet minstens 65 procent ( in 2004 60 procent ) van de Nederlandse volwassen bevolking aan de beweegnorm ; het deel van de volwassen bevolking dat gemiddeld geen enkele dag per week voldoende beweegt is in 2010 teruggedrongen van 8 procent naar 7 procent ; het aantal bedrijven dat aandacht heeft voor sport en bewegingsactiviteiten tijdens of na werkuren ( 14 procent ) is verhoogd tot 25 procent in 2010 ; in 2008 heeft sportgeneeskunde een volwaardige plaats in de beroepen- en opleidingsstructuur gezondheidszorg ; in 2008 is de uitvoering preventie sportmedische begeleiding voor topsporters via 4 regionale centra georganiseerd ; in 2010 is de kans op een blessure per 1.000 uur sportbeoefening met 10 procent gedaald van 1,0 naar 0,9 letsels . Volgend jaar gaat ruim 62 miljoen naar het tweede hoofdthema , Meedoen door sport . Het kabinet ziet dat sport de sociale samenhang versterkt . ` Meer mensen moeten elkaar op het sportveld ontmoeten om zo betrokken te raken en deel te namen aan maatschappelijke activiteiten ' , aldus Ross . Samen met minister Verdonk voor Vreemdelingzaken en Integratie zet Ross daarom in op integratie van de allochtone jeugd door sport . ` De integratie van allochtone jongeren loopt achter en deze achterstand moet via het sportveld worden teruggedrongen ' , aldus Ross . Het kabinet hecht er verder aan om het negatieve imago van de scheidsrechters op te poetsen . Via het masterplan arbitrage , waarbij 10 sportbonden steun krijgen , moet het tekort aan scheidsrechters worden weggewerkt . Doelen programma's Meedoen door sport : in 2010 kan op 90 procent van alle scholen elke leerling dagelijks sporten binnen en buiten de schooluren ; het aantal jeugdigen ( 12 - 17 jaar ) dat de beweegnorm haalt stijgt van 35 procent in 2004 tot 40 procent in 2010 ; in 2010 is het aantal ouderen en mensen met een beperking binnen de georganiseerde sport toegenomen met 5 procent ; in 2010 is de achterstand in sportdeelname van de allochtone jeugd ingelopen en werken 500 sportverenigingen en sportscholen mee aan extra begeleiding en 50 aan zorgtrajecten voor de allochtone jeugd ; in 2010 is het keurmerk voor de moderne sportvereniging bij 25 procent van verenigingen ingevoerd in 2010 is bereikt dat in 20 takken van sport alle trainers en coaches enige vorm van opleiding hebben gevolgd ; in 10 takken van sport waarbij arbitrage belangrijk is , worden de wedstrijden in bondscompetities in 2010 voor 90 procent geleid door daarvoor gekwalificeerde scheidsrechters ; inzet van sport door school , buurt en sportorganisaties bij integrale buurtaanpak in 400 projectgebieden in 2007 ; in 20 takken van sport worden proefprojecten begonnen voor samenwerkingsverbanden tussen traditionele en nieuwe sportaanbieders ; in 2008 hebben alle sportbonden en supportersverenigingen met hun leden afspraken gemaakt over ` regels voor goed gedrag in de sport ' . Het derde grote thema is Sport aan de top . Het kabinet trekt hiervoor in 2006 ruim 25 miljoen euro uit . Het streven is een plek in de internationale top 10 . De inbreng van de coaches is daarbij belangrijk . Het kabinet wil de positie van de coach verbeteren . Ross : ` Ik ga een ambitieus programma starten dat topcoaches meer continuïteit biedt ; een programma waardoor kennis ook ingezet kan worden in meerdere takken van sport . Ik denk dat er zo'n 75 coaches in aanmerking komen voor dit programma ' , aldus Ross . Verder komt er extra aandacht voor jeugdige toptalenten , onder andere door voor 50 sporters een inkomensvervangende regeling in te voeren . Doelen programma's Sport aan de top : in 2007 zijn er 20 LOOT-scholen in Nederland en bieden de MBO-opleidingen voor sport en bewegen vergelijkbare faciliteiten voor talentvolle sporters ; een gericht nationaal talentontwikkelingsprogramma leidt tot een toename van 10 procent van het aantal talentvolle sporters ; 350 A-sporters , inclusief die met een beperking , doen een beroep op de stipendiumregeling ; 50 jonge nationale toptalenten worden ondersteund ; met ingang van 2007 worden ongeveer 75 topcoaches van geselecteerde topsportonderdelen ondersteund ; het aantal sanctioneerbare zaken van dopinggebruik in de Nederlandse topsport is vanaf 2007 jaarlijks minder dan 1 procent ; jaarlijks kunnen gemiddeld 15 topsportevenementen van senioren , jeugd of mensen met een beperking met steun van het rijk in Nederland worden georganiseerd . Dit persbericht is op 2 september 2005 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000000804.dcoi
Rosenmöller voorzitter convenant overgewicht Persbericht , 30-8-2005 Minister Hoogervorst ( Volksgezondheid , Welzijn en Sport ) heeft vandaag Paul Rosenmöller benoemd als boegbeeld van het convenant overgewicht . Hij zal zich als aanjager en ambassadeur inzetten voor de totstandkoming van een effectief convenant waardoor mensen gezonder gaan eten en meer gaan bewegen . Eind september komen de convenantpartijen onder zijn voorzitterschap bijeen om het gezamenlijke actieplan vast te stellen en vervolgstappen voor de uitvoering af te spreken . Het convenant overgewicht is in januari van dit jaar getekend door : de minister van VWS de minister van OCW Federatie Nederlandse Levensmiddelen Industrie Koninklijk Horeca Nederland Centraal Bureau Levensmiddelenhandel Zorgverzekeraars Nederland VNO-NCW MKB-Nederland NOC*NSF Vereniging Nederlandse Cateringorganisaties Overgewicht is wereldwijd een explosief groeiend volksgezondheidsprobleem . Ook in Nederland nemen overgewicht en ernstig overgewicht ( obesitas ) toe . Gemiddeld heeft 40 % van de volwassen Nederlanders overgewicht en heeft 10 % ernstig overgewicht . Op kinderleeftijd heeft 13 % van de jongens en 14 % van de meisjes overgewicht . Indien de huidige ontwikkeling zich voortzet zal in 2015 naar schatting 15 - 20 % van de volwassen Nederlanders ernstig overgewicht hebben . De nadelige effecten voor de volksgezondheid zijn omvangrijk . Jaarlijks leidt overgewicht tot ca. 40.000 nieuwe gevallen van ouderdomsdiabetes , hart- en vaatziekten en kanker . Daarnaast kan 5 % van de totale jaarlijkse sterfte in Nederland worden toegeschreven aan overgewicht . De jaarlijkse gezondheidszorgkosten als gevolg van obesitas worden geschat op € 0,5 miljard ; de kosten van ziekteverzuim , productieverlies , uitkeringslasten en de maatschappelijke kosten worden in totaal geraamd op € 2 miljard per jaar .

WR-P-E-F-0000000805.dcoi
Drie miljoen extra voor vrouwelijke genitale verminking Persbericht , 26-8-2005 Het kabinet trekt 3 miljoen euro extra uit voor een steviger , integrale aanpak van vrouwelijke genitale verminking . Dit bedrag wordt grotendeels ingezet in de regio's Amsterdam , Den Haag , Eindhoven , Rotterdam , Tilburg en Utrecht , waar relatief veel mensen wonen uit de risicolanden . De betrokken GGD'en maken een plan van aanpak . Pharos ( kenniscentrum voor Vluchtelingen en Gezondheid ) , basisscholen en lokale zelfzorgorganisaties participeren in het project . Het project loopt van 2005 tot en met 2008 . De kern van de integrale aanpak richt zich op gerichte preventieve acties vanuit één landelijk kenniscentrum ( Pharos ) voor de risicogroepen en betrokken ( medische ) beroepsgroepen , een grotere inzet van de jeugdgezondheidszorg , tijdige signalering en actieve voorlichting . Verder verlengt het kabinet de verjaringstermijn . Deze zal beginnen op het moment dat het slachtoffer de leeftijd van 18 jaar bereikt . Ook komt er een landelijke meldcode meisjesbesnijdenis voor medische beroepsgroepen .

WR-P-E-F-0000000806.dcoi
Goedkeuring één locatie ziekenhuis Bernhoven Persbericht , 11-8-2005 Het ziekenhuis Bernhoven mag haar ziekenhuis gaan onderbrengen op één nieuw te bouwen locatie . Op dit moment zijn er nog twee aparte locaties , namelijk in Oss en in Veghel . Minister Hoogervorst ( VWS ) heeft dit vandaag besloten . Omdat het nieuw te bouwen ziekenhuis goed bereikbaar moet zijn heeft de minister een voorkeur voor de locatie Uden . Daarnaast vindt de minister het van belang dat er in de gemeenten Oss en Veghel laagdrempelige medisch-specialistische zorg aanwezig blijft . Deze medische steunpunten zullen zich richten op begeleiding van chronisch zieke ouderen . Hoogervorst volgt hiermee de adviezen van het College bouw ziekenhuisvoorzieningen en de provincie Noord-Brabant . Ook betrokken zorgverleners hebben zich eerder positief uitgesproken voor het bouwen op één locatie . Minister Hoogervorst heeft in de Tweede Kamer al in het voorjaar uitgesproken dat hij op korte termijn een besluit wilde nemen over de toekomst van Bernhoven . Het besluit vormt hiermee een uitzondering op de geldende stop ( ` standstill ' ) op fusie en concentratienieuwbouw . Hoogervorst meent dat het in dit geval toch wenselijk is vanwege het behoud van kwaliteit en doelmatigheid van de ziekenhuiszorg in de regio Oss / Veghel . Op één nieuwe locatie kan ziekenhuis Bernhoven in de toekomst nog betere ziekenhuiszorg blijven bieden voor de bevolking in de regio . Langer uitstel van het besluit zou tevens leiden tot een verdere verslechtering van de positie van het ziekenhuis . Minister Hoogervorst is zich ervan bewust dat de inwoners van de gemeenten Oss en Veghel zeer betrokken zijn bij het behoud van kwalitatief goede gezondheidszorg . Hij is er van overtuigd dat met het huidige besluit die zorg ook gegarandeerd blijft . Tegelijkertijd biedt het besluit voor alle partijen de gewenste duidelijkheid op . Hoogervorst roept alle betrokkenen op zich nu gezamenlijk in te zetten voor een goede uitwerking van de plannen .

WR-P-E-F-0000000807.dcoi
Kleinschalige sportfaciliteiten voor de Nederlandse Antillen en Aruba Persbericht , 27-7-2005 Staatssecretaris Ross-van Dorp van het ministerie van Volksgezondheid , Welzijn en Sport heeft op dinsdag 26 juli 2005 in Curaçao bekend gemaakt dat op alle eilanden van de Nederlandse Antillen en op Aruba een Johan Cruijff court wordt gerealiseerd . Hiermee is een bedrag gemoeid van 600.000 euro . De kleinschalige multifunctionele sportbuurt-accommodaties geven jongeren de gelegenheid in de eigen buurt te sporten . De staatssecretaris hoopt dat met de aanleg van de velden de sport op de eilanden een extra impuls krijgt . In het kader van de koninkrijksspelen en het vijftig jaar bestaan van het Statuut van het Koninkrijk is op Curaçao al een kunstgrasmat aangelegd . Met de aanleg van de Johan Cruijff courts wordt door de staatssecretaris nogmaals het grote belang van de sporten voor de jeugd en samenleving benadrukt . Staatssecretaris Ross bezoekt op dit moment de Koninkrijksspelen op Curaçao . De spelen worden iedere twee jaar gehouden in een van landen van het koninkrijk . Aan de spelen doen jongeren tussen de 12 en de 17 jaar mee uit de Nederlandse Antillen , Aruba en Nederland . De spelen zijn afgelopen zaterdag begonnen en worden vrijdag 29 juli afgesloten in aanwezigheid van koningin Beatrix .

WR-P-E-F-0000000808.dcoi
Nederlandse Zorgautoriteit : nieuwe marktmeester in de zorg Persbericht , 18-7-2005 De Nederlandse Zorgautoriteit ( NZa ) wordt de marktmeester in de gezondheidszorg . Dit staat in het wetsvoorstel Wet marktordening gezondheidszorg ( WMG ) dat vandaag bij de Tweede Kamer is ingediend . Het wetsvoorstel gaat over het toezicht en de spelregels voor meer gereguleerde marktwerking in de gezondheidszorg . Het is één van de wetten en het sluitstuk van het nieuwe zorgstelsel . De NZa neemt de taken over van het College tarieven gezondheidszorg ( CTG ) en van het College van toezicht op de zorgverzekeringen ( CTZ ) . Zij gaan op in de NZa . Minister Hoogervorst van VWS wil met het nieuwe zorgstelsel patiënten en verzekerden , zorgaanbieders en verzekeraars meer ruimte voor eigen keuzes en meer eigen verantwoordelijkheid geven . De overheid blijft de kwaliteit , toegankelijkheid en betaalbaarheid van de zorg garanderen . De NZa bewaakt , samen met de Inspectie voor de Gezondheidszorg , deze publieke doelstellingen . De Inspectie let daarbij op de kwaliteit van de zorg . De NZa houdt in de gaten dat het introduceren van meer marktprikkels goed verloopt en dat de verzekeraars de Zorgverzekeringswet en de AWBZ goed uitvoeren . De NZa komt ( ook ) op voor de belangen van de patiënten en verzekerden . Consumenten moeten de voor hen beste zorgaanbieder kunnen kiezen , de voor hen beste verzekeraar en welke polis voor hen het meest geschikt is . Daarvoor is goede en goed te vergelijken informatie nodig . De NZa kan daarover regels stellen aan aanbieders en verzekeraars . Het markttoezicht van de NZa vult het toezicht aan van de Nederlandse Mededingingsautoriteit over eerlijke mededinging . De NMa bewaakt fusies , het kartelverbod en het verbod op misbruik van machtspositie van ondernemingen . De NZa gaat de nieuwe markten die in de zorg gaan ontstaan op gang brengen . Ook let zij erop of het introduceren van meer marktelementen succes heeft . De NZa stelt de prijzen voor zorg vast in situaties waar die nog niet aan de onderhandelingen tussen aanbieders en verzekeraars kunnen worden overgelaten . Minister Hoogervorst wil de wet zo snel mogelijk , bij voorkeur per 1 januari 2006 , in werking laten treden . Vanaf dat moment gaat de NZa officieel van start en moet ze ook operationeel zijn . Het CTG en het CTZ werken daar ook naar toe .

WR-P-E-F-0000000809.dcoi
Samenwerkingsovereenkomst aanpak drugsgebruik met VS Persbericht , 15-7-2005 Directeur John Walters van het White House Officie of National Drug Control Policy en minister Hans Hoogervorst van het ministerie van Volksgezondheid , Welzijn en Sport , hebben vandaag in Washington DC een samenwerkingsovereenkomst op het gebied van drugsonderzoek , - preventie , en - behandeling ondertekend . Het Amerikaanse National Institute on Drug Addiction ( NIDA ) en het Nederlandse ZON / Mw werken sinds 1999 succesvol samen op het gebied van drugsonderzoek . VWS heeft voor de periode 2005 - 2007 opnieuw budget beschikbaar gesteld voor gezamenlijke onderzoeksprojecten . Het gaat om 100.000 euro in zowel 2005 als 2006 , en om 150.000 euro in 2007 . Ook het NIDA stelt deze bedragen beschikbaar . Op justitieel gebied wordt samengewerkt op terreinen die opgenomen zijn in de zogenaamde `` agreed steps " . De eerste `` agreed steps " zijn tot tevredenheid van beide landen uitgevoerd . De export van XTC naar de VS lijkt , afgaande op de inbeslagnames , sterk afgenomen te zijn . In de onlangs overeengekomen nieuwe `` agreed steps " staat over vraagbeperking : `` De Verenigde Staten en Nederland nemen zich voor om informatie uit te wisselen op wetenschappelijk gebied en ten behoeve van de terugdringing van de vraag en het uitwisselen van experts te bevorderen en te faciliteren " . Met het ondertekenen vandaag van de overeenkomst wordt deze intentie geconcretiseerd . In maart 2005 is bij het bezoek van de heer Walters aan Nederland besloten de samenwerking uit te breiden . In de vandaag ondertekende overeenkomst is het volgende opgenomen : Dit najaar zullen Nederlandse onderzoekers en deskundigen in de VS de samenwerking met de Amerikanen op het gebied van preventie en behandeling verder uitwerken . E-Health betreft samenwerking rond kortdurende Internet interventies voor alcoholverslaafden ( zoals nu bestaat in Nederland ) en te ontwikkelen interventie voor problematisch cannabisgebruik . Doorontwikkeling van de in Europa ontwikkelde Evidence-based Electronic Library on Drug Addiction ( EELDA ) , naast de al behandelde middelen ( cannabis , cocaïne en synthetische drugs ) uitbreiden met : amfetamines en opiaten . Uitwisseling van expertise en methodologie op het gebied van evidence-based policy information , preventie ( community prevention ) , behandeling en onderzoek . De VS hebben veel interesse in de resultaten van het RIVM-onderzoek naar de mogelijke acute risico's van cannabis met een hoog THC-percentage . Het uitzenden van een Nederlandse onderzoeker naar het NIDA in de VS.

WR-P-E-F-0000000810.dcoi
Staatssecretaris Ross bezoekt de Koninkrijksspelen Persbericht , 14-7-2005 Staatssecretaris Ross van het ministerie van Volksgezondheid , Welzijn en Sport bezoekt van 23 juli tot en met 29 juli 2005 de Koninkrijksspelen op Curaçao . De deelname aan de Koninkrijksspelen is bedoeld voor de jeugd van 12 tot 17 jaar van het Koninkrijk der Nederlanden . Een week lang met elkaar optrekken en tegen elkaar uitkomen op het sportveld kan het wederzijdse begrip tussen de Antilliaanse , Arubaanse en Nederlandse jeugd ontwikkelen . De Koninkrijksspelen werden van 1965 tot en met 1975 jaarlijks gehouden met deelname van de Nederlandse Antillen , Suriname en Nederland . Vanaf 1995 vinden de Koninkrijksspelen om de twee jaar plaats . Dit jaar is Curaçao voor de tweede keer aan de beurt om de spelen te organiseren . De Koninkrijksspelen 2005 zullen geopend worden met een spectaculaire dansshow . Alle delegaties worden tijdens de spelen voorgesteld . Daarna worden de Koninkrijksspelen officieel geopend met de aftrap van de eerste voetbalwedstrijd . Tijdens deze week zullen wedstrijden in 9 sporten plaatshebben . Inclusief begeleiders en trainer-coaches zendt elk rijksdeel een ploeg van 164 personen naar de Spelen . De overkoepelende stichting Koninkrijksspelen voor de Jeugd bestaat uit zeven leden . Twee personen per deelnemend Rijksdeel , die op hun beurt de onafhankelijke voorzitter kiezen . De twee leden uit Aruba , de Nederlandse Antillen en Nederland vertegenwoordigen enerzijds de sportwereld en anderzijds de landelijke overheid .

WR-P-E-F-0000000811.dcoi
Hoogervorst bezoekt VS en Mexico Persbericht , 11-7-2005 Van dinsdag 12 juli tot en met dinsdag 19 juli brengt minister Hoogervorst van Volksgezondheid , Welzijn en Sport een bezoek aan de Verenigde Staten en Mexico . Thema's die tijdens het bezoek aan de orde komen zijn : Innovatie op het gebied van geneesmiddelen en medische technologie , zorgverzekeringstelsels , drugs en volksgezondheid . Op het programma staan o.a. gesprekken met vertegenwoordigers van de Amerikaanse en Mexicaanse overheid , zorgverzekeraars , industrie , consumentenorganisaties , universiteiten , kennisinstituten en ziekenhuizen . Het programma ziet er als volgt uit : Dinsdag 12 juli , New Jersey Bezoek aan Schering-Plough Pharmaceuticals en HealthCare Institute of New Jersey , de koepel van de innovatieve geneesmiddelenindustrie in New Jersey . Woensdag 13 juli , Washington Bijeenkomst met Kenneth Thorpe , PhD en Robert W. Woodruff , professor en voorzitter van de faculteit of Health Policy and Management van Emory University . Bijeenkomst met Newt Gingrich , voormalig Speaker of the House en oprichter Center for Health Transformation . Werklunch met Mr. Leavitt , Secretary of Health and Human Services . Bezoek Command Center of the Department of Health and Human Services . Bezoek Kaiser Permanente ( non profit zorgverzekeraar / gezondheidszorg organisatie ) . Donderdag 14 juli , Washington Bijeenkomst met Joan Claybrook , President of Public Citizen ( consumentenorganisatie ) en Dr. Wolfe , Head of the Health Research Group of Public Citizen . Bijeenkomst met Dr. Mark McClellan , hoofd van de uitvoeringsorganisatie for Medicare and Medicaid Services of the Department of Health and Human Services . Vrijdag 15 juli , Atlanta Centers for Disease Control and Prevention ( CDC ) Het CDC is een gerenommeerd instituut op het gebied van Openbare Gezondheidszorg en Infectieziekten en beschikt over vele nationale en internationaal gewaardeerde onderzoekers . Het centrum maakt onderdeel uit van het Amerikaanse Department of Health and Human Services ( HHS ) . Bezoek National Center for HIV / STD ( sexually transmitted diseases ) and TB Prevention . Bezoek National Center for Chronic Disease Prevention and Health Promotion . Bezoek Coordinating Office for Global Health van het CDC . Zaterdag 16 juli , Oaxaca , Mexico Ontmoeting met vertegenwoordiging van Enraf Nonius ( world market-leader in physiotherapy and rehabilitation equipment met hoofdkantoor in Delft en wereldwijd distributiecentrum in Brunssum ) en bijwonen van ondertekening van samenwerkingsovereenkomst tussen Enraf Nonius en deelstaat Oaxaca . Fieldtrip Oaxaca met bezoek aan een kinderziekenhuis . Maandag 18 juli , Mexico City Bijeenkomst met Dr. Jaime Sepúlveda Amor , Algemeen Coördinator van Nationaal Gezondheidsinstituut . Bezoek aan COFEPRIS : Federale Commissie voor bescherming tegen sanitaire dreigingen ( El Comisionado Federal para la Protección contra Riesgos Sanitarios ) . Dinsdag 19 juli , Mexico City Bezoek aan Organon . Bijeenkomst met la Unidad de Análisis Económico ( Economical Analysis Unit ) . Lunch met Dr. Julio Frenk , minister van Volksgezondheid .

WR-P-E-F-0000000812.dcoi
Benoeming Raad voor Volksgezondheid en Zorg Persbericht , 8-7-2005 De Ministerraad heeft op voorstel van minister Hoogervorst van Volksgezondheid , Welzijn en Sport ingestemd met de voordracht tot benoeming van de heer H. Bosma per 1 september 2005 voor een periode van vier jaar tot lid van de Raad voor Volksgezondheid en Zorg . De heer Bosma ( 62 ) is tot 1 augustus 2005 voorzitter van de Raad van Bestuur van PinkRoccade NV. Daarna treedt hij toe tot de Raad van Commissarissen van Getronics .

WR-P-E-F-0000000813.dcoi
VWS verlaagt administratieve lasten met 20 % Persbericht , 8-7-2005 Het ministerie van Volksgezondheid , Welzijn en Sport verlaagt de administratieve lasten voor de burger met 20 % . Dit percentage zal nog hoger worden als een aantal voorgenomen maatregelen verder is uitgewerkt . Dit schrijven minister Hoogervorst en staatssecretaris Ross van Volksgezondheid , Welzijn en Sport in een brief aan de Tweede Kamer waarmee de ministerraad vandaag akkoord is gegaan . Een deel van de 20 % lastenvermindering is de afgelopen twee jaar al gerealiseerd . Bij het verminderen van de administratieve lasten heeft VWS speciaal aandacht gegeven aan chronisch zieken , gehandicapten en ouderen . Zij maken het meeste gebruik van voorzieningen en doen vaak tegelijkertijd een beroep op de verschillende regelingen . Samen met maatschappelijke organisaties is onderzocht hoe administratieve procedures kunnen worden vereenvoudigd en beperkt . Een externe commissie heeft getoetst of VWS de belangrijkste lasten voor burgers aanpakt . Deze commissie bestaat uit vertegenwoordigers van NOC*NSF ( sport ) , NOV / CIVIQ ( vrijwilligers ) , NPCF ( cliënten ) , CG-Raad ( chronisch zieken en gehandicapten ) en CSO ( ouderen ) . Zij ondersteunen de in de brief genoemde acties . De Zorgverzekeringswet die op 1 januari 2006 in werking treedt zorgt voor minder administratieve lasten vergeleken met de oude ziekenfondswet . Veranderingen tussen ziekenfonds en particuliere verzekering komen niet meer voor en verzekerden hoeven bij het wisselen van baan ook geen gegevens meer door te geven . De Wet op de zorgtoeslag zorgt tegelijkertijd voor meer administratieve lasten . De verwachting is dat zes miljoen huishoudens recht hebben op de zorgtoeslag . Voor 55 procent van deze huishoudens kan de Belastingdienst het aanvraagformulier bijna volledig zelf invullen , waardoor de tijdsbesteding voor burgers beperkt blijft . Dit zal de komende jaren voor steeds meer huishoudens zo verlopen . Een belangrijke nieuwe maatregel betreft de vereenvoudiging van de verstrekking van medicaties aan chronisch zieken , waardoor deze groep minder vaak een herhaalrecept bij de arts hoeft te halen . Het elektronische medicatiedossier dat in 2006 wordt ingevoerd kan daar goed bij helpen , evenals de verdere ontwikkeling van het elektronisch receptenverkeer . Verder werkt het ministerie van VWS aan vereenvoudiging en versnelling van procedures van indicatiestelling in het kader van de AWBZ en aan administratieve vereenvoudiging van het Persoonsgebonden budget . Op advies van Operatie JONG worden de indicatiestellingen in de diverse sectoren geharmoniseerd . De bedoeling is dat jongeren die geïndiceerde zorg nodig hebben zoals jeugdzorg of speciaal onderwijs geen dubbele procedures hoeven te doorlopen . Het kabinet verwacht dat de Wet maatschappelijke ondersteuning ( Wmo ) - beoogde invoering op 1 juli 2006 - zal leiden tot minder administratieve lasten voor burgers . Mensen hoeven met de komst van de Wmo waarschijnlijk minder vaak geïndiceerd te worden en het toekennen van de zorg kan sneller . Samen met andere ministeries en de VNG wil VWS gaan bevorderen dat burgers niet meer dan éen keer informatie over functiebeperkingen en handicaps aan instanties hoeven te geven .

WR-P-E-F-0000000814.dcoi
Betere zorg voor jeugd van 0 tot 19 jaar Persbericht , 8-7-2005 De jeugdgezondheidszorg heeft een landelijke standaard ontwikkeld waarmee de elektronische uitwisseling van gegevens van kinderen van 0 tot 19 jaar tussen consultatiebureaus en GGD'en duidelijker , sneller en effectiever wordt . De standaard is een belangrijke stap op weg naar het elektronisch cliëntendossier voor de jeugdgezondheidszorg . In de Nederlandse Jeugdgezondheidszorg bestaan meer dan 5,4 miljoen dossiers van kinderen . Jaarlijks worden er circa 200.000 dossiers tussen instellingen uitgewisseld , bij verhuizingen en overdracht van dossiers van consultatiebureaus naar GGD'en bij het vierde levensjaar . Deze dossiers zijn grotendeels papieren dossiers . Dit kost tijd en geld en maakt de Jeugdgezondheidszorg minder efficiënt dan ze kan zijn . Door informatisering kan dit probleem worden opgelost en de signalering van risicokinderen verbeterd worden . De eerste belangrijke stap die hierin is genomen , is het vaststellen van de standaarden in de basisgegevensset voor de Jeugdgezondheidszorg De basisgegevensset voor de jeugdgezondheidszorg is een verzameling van gegevens rondom een kind die minimaal nodig zijn om de gezondheid van het kind goed te bewaken . Doordat de gegevens gestandaardiseerd zijn , kunnen ze straks gemakkelijk tussen jeugdgezondheidszorginstellingen uitgewisseld worden en ook met andere zorgverleners zoals huisartsen en verloskundigen . De standaardisering maakt ook efficiënt onderzoek naar de jeugdgezondheidszorg mogelijk . Gegevens over kinderen kunnen met elkaar vergeleken worden : op lokaal , maar uiteindelijk ook op gemeentelijk , provinciaal en landelijk niveau . Hierdoor krijgen gemeenten en beleidsmakers een beter inzicht in de ontwikkeling en zorgbehoefte van de jongeren in Nederland . De standaardisatie sluit aan op andere initiatieven in en om de jeugdgezondheidszorg , zoals operatie Jong , Eenheid van taal , de standaarden jeugdgezondheidszorg , het signaleringsprotocol overgewicht en de meldcode kindermishandeling en gaat gebruik maken van het burgerservicenummer in de zorg . Dit is een belangrijke versterking van de bescherming van de gezondheid van elke jeugdige in Nederland . De basisgegevensset voor de Jeugdgezondheidszorg is het resultaat van een samenwerkingsverband tussen het Nationaal ICT Instituut in de Zorg ( NICTIZ ) , de Zorgorganisatie van Zorgondernemers ( Z-org ) , GGD Nederland , de Vereniging Nederlandse Gemeenten ( VNG ) en het ministerie van Volksgezondheid , Welzijn en Sport ( VWS ) . De gegevensset is door het zorgveld en onder regie van NICTIZ gerealiseerd . Het ministerie van VWS heeft eind 2004 met Z-org , GGD Nederland , de VNG de afspraak gemaakt de Jeugdgezondheidszorg te informatiseren . Voor het Programma Informatisering Jeugdgezondheidszorg is 3,5 miljoen euro beschikbaar . In het programma Informatisering Jeugdgezondheidszorg zetten deze partijen zich in om een integraal landelijk Elektronisch Cliënten Dossier ( ECD ) voor de jeugdgezondheidszorg te realiseren , dat bijdraagt aan een betere jeugdgezondheidszorg . De set zal binnenkort door geselecteerde JGZ koplopers binnen testtrajecten gebruikt gaan worden .

WR-P-E-F-0000000815.dcoi
Start publiekscampagne nieuwe zorgverzekering Persbericht , 4-7-2005 Eén zorgverzekering voor iedereen . Dat is het motto van de publiekscampagne van het ministerie van VWS die vandaag van start gaat voor de nieuwe zorgverzekering . Minister Hoogervorst heeft daar in perscentrum Nieuwspoort in Den Haag het startsein voor gegeven . Vanaf 1 januari 2006 verdwijnt het verschil tussen ziekenfonds en particulier en komt er één zorgverzekering voor alle Nederlanders . Dit is de centrale boodschap in de tv-spotjes die vanaf vandaag te zien zijn op de belangrijkste publieke en commerciële zenders . En over twee weken volgen radiospotjes met dezelfde boodschap . Daarnaast ontvangen alle Nederlandse huishoudens een persoonlijke brief van minister Hoogervorst met een brochure . Hierin staan alle belangrijke hoofdpunten over de nieuwe zorgverzekering . Zo kunnen mensen lezen dat kinderen voortaan gratis verzekerd zijn en dat zorgverzekeraars verplicht zijn iedereen te accepteren . In veel huis-aan-huisbladen verspreid over heel Nederland zullen informatiepagina's komen speciaal over de nieuwe zorgverzekering . Ook komt er een speciale website . Op de website zijn de belangrijkste veelgestelde vragen te vinden . Burgers met vragen kunnen vanaf vandaag ook terecht bij Postbus 51 . De campagne duurt in ieder geval tot december , maar kan zonodig worden verlengd tot maart 2006 . Het ministerie onderzoekt continu het bereik van de campagne . Als het nodig is kan de campagne tussentijds nog worden geïntensiveerd o.a. om specifieke doelgroepen nog beter te bereiken . Verder heeft het ministerie nauwe contacten met zorgverzekeraars , organisaties van patiënten , zorgverleners , werkgevers etc. over het verstrekken van informatie over de nieuwe zorgverzekering . Vanaf half augustus start de Belastingdienst Toeslagen met een aparte campagne over de zorgtoeslag .

WR-P-E-F-0000000816.dcoi
Ministerrraad akkoord met beleidsbrief Homo-emancipatie Persbericht , 1-7-2005 De ministerraad is vandaag akkoord gegaan met de beleidsbrief homo-emancipatie 2005 - 2007 van staatssecretaris Ross van Volksgezondheid , Welzijn en Sport . De gelijke behandeling en acceptatie van homoseksuelen zorgt er voor dat de komende jaren de homo-emancipatie een aandachtspunt blijft in het kabinetsbeleid . In het algemeen gaat het redelijk goed met de homo-emancipatie . Wel verschijnen de laatste tijd steeds meer berichten over intolerantie onder groepen jeugdigen en groepen etnische minderheden . Deze ontwikkeling wil het kabinet in de kiem smoren . Het Kabinet heeft het SCP opdracht gegeven nader onderzoek te doen onder groepen van de Nederlandse bevolking naar de acceptatie van homoseksuelen , of en hoe deze de afgelopen jaren is gewijzigd . Het kabinet wil dit ook de komende jaren blijven volgend . Ook zal het kabinet zich in internationaal en in Europees verband blijven inzetten voor de aanpak van discriminatie op grond van seksuele geaardheid . In de brief schrijft staatssecretaris Ross dat het kabinet de dialoog wil steunen tussen homoseksuelen en de verschillende levensbeschouwelijke en etnische groepen . Kwetsbare groepen homoseksuelen moeten een sterkere sociale binding en betere integratie krijgen . Dit geldt vooral voor groepen die alleen staan , niet mee kunnen doen of uitgesloten ( dreigen te ) worden zoals allochtone homoseksuelen , jonge homoseksuelen en oudere zorgafhankelijke homoseksuelen . Het kabinet wil daarom onder meer aandacht geven aan de leefbaarheid voor homoseksuelen en sociale samenhang op straat , bij instellingen , op school en op het werk . Het kabinet wil daarbij zelf het goede voorbeeld geven , door overleg , door steun aan bepaalde projecten en door specifieke kennis beschikbaar te stellen aan het veld . Ook worden maatregelen getroffen om de veiligheid van homoseksuelen te verbeteren en het tegengaan van homodiscriminatie . De komende jaren is voor de homo-emancipatie ruim € 5,5 miljoen beschikbaar .

WR-P-E-F-0000000817.dcoi
Wet gelijke behandeling op grond van handicap of chronische ziekte uitgebreid met wonen Persbericht , 1-7-2005 De reikwijdte van de Wet gelijke behandeling op grond van handicap of chronische ziekte ( WGBH / CZ ) wordt uitgebreid met het onderwerp wonen . Door deze wijziging wordt de aanbieder van een woning verplicht om geen ongerechtvaardigd onderscheid te maken . Met deze wetswijziging van staatssecretaris Ross van Volksgezondheid , Welzijn en Sport en minister Dekker van Volkshuisvesting , Ruimtelijke Ordening en Milieubeheer is de ministerraad vandaag akkoord gegaan . De uitbreiding van de WGBH / CZ met wonen verbetert de rechtsbescherming van mensen met een handicap of een chronische ziekte . Mensen met een handicap kunnen op het terrein van wonen nu alleen een beroep doen op de non-discriminatiebepalingen die in internationale verdragen en in artikel 1 van de Grondwet staan . De WGBH / CZ geeft nu de nadere normering aan . Ook kan de burger met deze wetswijziging het oordeel vragen van de Commissie gelijke behandeling . Bij de behandeling van de WGBH / CZ , die op 1 december 2003 in werking is getreden , zijn diverse moties aangenomen waarin op uitbreiding van de wet is aangedrongen met andere terreinen , waaronder wonen . De huidige wet heeft betrekking op de terreinen arbeid en beroepsonderwijs , later volgt nog het openbaar vervoer . Het kabinet heeft aangegeven de uitbreiding met onderwerpen één voor één onder de werking van de wet te brengen . Het wijzigingsvoorstel gaat nu naar de Raad van State voor advies .

WR-P-E-F-0000000818.dcoi
Opbrengst geneesmiddelenconvenant 2005 op schema Persbericht , 1-7-2005 Met het geneesmiddelenconvenant uit begin 2004 is al bereikt dat voor het eerst sinds de Tweede Wereldoorlog de uitgaven voor geneesmiddelen zijn gedaald . De besparingen op de uitgaven die minister Hoogervorst in de VWS-begroting voor 2005 heeft opgenomen , lopen echter op tot 685 miljoen euro . Daarom zijn aanvullende afspraken voor 2005 gemaakt en is Nefarma ( de vereniging van innovatieve geneesmiddelenfabrikanten ) toegetreden tot het geneesmiddelenconvenant . Naar het zich laat aanzien wordt de beoogde besparing van 685 miljoen euro door de inspanningen van de convenantpartijen daadwerkelijk gehaald . Dit heeft de Werkgroep monitoring van de convenantpartijen becijferd op basis van de ( voorlopige ) cijfers over het eerste kwartaal van 2005 . De prijsverlagingen alleen al besparen circa 665 miljoen euro op jaarbasis . Daarnaast moet rekening worden gehouden met de besparingen door aflopende octrooien en het op de markt komen in 2005 van nieuwe , lager geprijsde generieke geneesmiddelen en prijsverlagingen van de oorspronkelijke geoctrooieerde geneesmiddelen . In 2005 zijn ook de prijzen voor geneesmiddelen van Nefarma-leden waarvoor generieke varianten beschikbaar zijn of komen , met gemiddeld 40 procent verlaagd . Samen met de generieke geneesmiddelen zijn dit de zogenaamde multi-source geneesmiddelen . Alle andere prijzen voor geneesmiddelen van Nefarma-leden zijn bevroren . Daarnaast hebben de Bogin-leden ( generieke geneesmiddelenindustrie ) de prijzen van zelfzorggeneesmiddelen die met ingang van 1 januari 2005 weer in het verzekerde pakket zijn opgenomen , met gemiddeld 50 procent verlaagd . Verzekeraars en apotheekhoudenden nemen die lagere prijzen over in hun contracten . Hierdoor komt een groot deel van de kortingen die apothekers ontvangen ten goede aan de verzekerden . Verzekeraars wijzen daarnaast vanaf 1 juli 2005 goedkope geneesmiddelen aan voor hun verzekerden . Het is de bedoeling dat het geneesmiddelenconvenant een besparing van 685 miljoen euro in 2005 opbrengt . In ruil voor de prijsverlagingen zal minister Hoogervorst afzien van wettelijke maatregelen om de taakstelling voor 2005 te halen zolang die opbrengst wordt gehaald . Dit is een gezamenlijk persbericht van de Bogin ( Bond van de generieke geneesmiddelenindustrie in Nederland ) , ZN ( Zorgverzekeraars Nederland ) , KNMP ( Koninklijke Nederlandse Maatschappij ter bevordering der Pharmacie ) , Nefarma ( Nederlandse Vereniging van Research-georiënteerde Farmaceutische Industrie ) en het ministerie van Volksgezondheid , Welzijn en Sport .

WR-P-E-F-0000000819.dcoi
Ross : instellingen worden verplicht kwaliteitsgegevens openbaar te maken Persbericht , 17-6-2005 Verpleeghuizen zullen worden verplicht om gegevens over de kwaliteit van zorg openbaar te maken . Op de kwaliteitskaart van een instelling zal zowel het oordeel van de inspectie als het oordeel van de cliënten worden opgenomen . Het streven is in 2006 een begin te maken met publicatie op het internet . Dat schrijft staatssecretaris Ross-Van Dorp van Volksgezondheid , Welzijn en Sport in de Rapportage kwaliteitsbeleid Langdurige Zorg , die vandaag naar de Tweede Kamer wordt gestuurd . In de brief gaat Ross in op het rapport Waarde , Waardering , Waardigheid , dat door een commissie onder leiding van de heer Kennedie , algemeen directeur van Golden Tulip , is opgesteld over de kwaliteit van de verpleeghuiszorg . Ook wordt gereageerd op de nieuwe normen voor verantwoorde zorg , die onlangs door de gezamenlijke brancheorganisaties zijn aangeboden . Daarnaast wordt de stand van zaken weergegeven van eerder ingezette acties , zoals het gefaseerde toezicht , het meldpunt en het steunpunt voor verpleeghuizen . Het gebrek aan transparantie en variatie in het aanbod is één van de conclusies die staatssecretaris Ross deelt met de commissie Kennedie . Terwijl transparantie volgens haar essentieel is om tot kwaliteitsverbetering te komen . Een kwaliteitskaart per instelling met informatie voor cliënten moet dat verbeteren . Bovendien wordt daarmee een jaarlijkse onderlinge vergelijking van de instellingen mogelijk . Een tweede belangrijke conclusie die zij deelt is het feit dat verpleeghuizen bewuster vanuit een visie zouden moeten werken die gericht is op de cliënt . Financiële en personele middelen moeten daarop worden afgestemd . Een uniform systeem van kostentoerekening helpt daarbij . Ross vindt het echter een opdracht aan de verpleeghuizen zelf en de brancheorganisaties zo'n systeem te ontwikkelen . Ook dat in de opleiding meer aandacht moet komen voor cliëntgericht werken , is Ross met Kennedie eens . Zij is in overleg met de staatssecretaris van OCW , de HBO-raad , BVE-raad , het kenniscentrum OVDB en sociale partners om de opleidingen aan te passen . In het actieplan arbeidsproductiviteit worden daarnaast activiteiten gestart om de arbeidsproductiviteit en arbeidsmarktbeleid te verbeteren . Uit de conclusie dat goede kwaliteit van zorg hand in hand gaan met een goede bedrijfsvoering binnen de financiële randvoorwaarden leidt Ross af dat het structureel mogelijk is om met de beschikbare middelen goede zorg te verlenen . De aantekening dat financiering naar zorgzwaarte van een patiënt , vanuit een zakelijke bedrijfsvoering logisch is neemt zij echter ter harte . Omdat de functiegerichte bekostiging is voorzien op 1 januari 2007 , wil zij vooruitlopend daarop instellingen die zwaar zorgbehoeftige patiënten hebben , daarvoor volgend jaar een hogere vergoeding geven . Daarvoor wordt in 2006 een budget van 40 miljoen euro gereserveerd . Om daar een beroep op te doen moeten instellingen de zorgzwaarte van hun cliënten in kaart brengen . Het advies van de commissie Kennedie dat het bureaucratisch verkeer tussen de zorginstellingen en zorgkantoren verminderd zou moeten worden , neemt Ross serieus . Zij treedt daartoe in overleg met de zorgverzekeraars . Eerder werd met convenantpartijen in de AWBZ afgesproken dat de kosten voor administratieve lasten met 60 miljoen euro worden verminderd . De nieuwe acties om tot kwaliteitsverbetering en innovatie te komen worden onder het programma Zorg voor Beter.nl gebracht , dat Ross eerder lanceerde . Dat kwaliteits- en vernieuwingsprogramma bevat veel onderdelen waar volgens de staatssecretaris sectorpartijen zelf aan zet zijn . Om partijen te helpen zullen bijvoorbeeld onderzoeken , zorgvernieuwende activiteiten en ICT-ontwikkelingsprogramma's worden bekostigd . Voor ICT is 36 miljoen euro beschikbaar . Om het actieplan en de inzet van middelen te coördineren en het veld te stimuleren zal een Taskforce Zorg voor Beter in het leven worden geroepen . Op korte termijn wordt daarvoor een onafhankelijk voorzitter gezocht . Verder zullen er vertegenwoordigers van zorgaanbieders , verzekeraars , cliëntorganisaties en vertegenwoordigers van het bedrijfsleven in plaats nemen .

WR-P-E-F-0000000820.dcoi
Betere rechtsbescherming voor mensen met dementie of een verstandelijke handicap door wijziging BOPZ Persbericht , 16-6-2005 Mensen met dementie of een verstandelijke handicap die thuis wonen , krijgen dezelfde rechtsbescherming als mensen die in instellingen verblijven , wanneer zij door zorgverleners in hun vrijheid worden beperkt . Die bescherming geldt straks niet alleen in instellingen maar bijvoorbeeld ook in de thuissituatie of kleinschalige woonvormen . Dit schrijft staatssecretaris Ross van het ministerie van Volksgezondheid , Welzijn en Sport vandaag in een brief aan de Tweede Kamer . De Wet Bijzondere Opnemingen Psychiatrische Ziekenhuizen ( BOPZ ) is nu nog alleen van toepassing op verpleeghuizen , afgesloten afdelingen van verzorgingshuizen en intramurale instellingen voor mensen met een verstandelijke handicap . Regelmatig worden echter vrijheidsbeperkende maatregelen toegepast in instellingen die niet onder de Wet BOPZ vallen . Zo heeft minimaal de helft van de zorgaanbieders te maken met de vraag of een vrijheidbeperkende maatregel moet worden toegepast bij een cliënt met dementie of een verstandelijke handicap . Een uniforme regeling die aangeeft aan welke voorwaarden een zorgverlener moet voldoen om een maatregel te nemen is er nu niet . Zorginhoudelijk gezien kan het een goede beslissing zijn om iemand in zijn vrijheid te beperken . Maar dan moet het juridisch wel goed geregeld zijn . De staatssecretaris stelt nu een regeling voor waarbij zorgaanbieders vrijheidsbeperkingen , zoals fixatie , gedwongen medicatie en afzondering op de eigen kamer , alleen mogen opleggen om gevaarlijke situaties te voorkomen . Ook moet er geen alternatief voor handen zijn met een minder ingrijpend karakter . Vrijheidbeperking mag slechts worden toepast als in het zorgplan is beschreven welk gevaar of ernstig nadeel een cliënt of bewoner loopt . Bovendien moet in het zorgplan de relatie worden gelegd tussen het gevaar en de specifieke vrijheidsbeperking . Bij dit alles staat steeds de vraag centraal welke omstandigheden het ingrijpen in de persoonlijke levenssfeer van iemand rechtvaardigt . Uiteraard is er een grens aan wat er in de thuissituatie kan . De zorgaanbieder moet per individueel geval bepalen wanneer en op welke wijze hij het toezicht organiseert . Als iemand alleen woont , is verantwoord toezicht waarschijnlijk niet mogelijk . Dan kan een omgeving die meer op de zorg is ingericht een beter alternatief voor de verzorging zijn . Er komt een registratieplicht voor iedere zorgaanbieder die zorg wil verlenen waarbij mogelijk vrijheidsbeperkingen moeten worden ingezet . De Inspectie voor de Gezondheidszorg houdt toezicht op de naleving van de regeling . Een voorstel van wet wordt door de staatssecretaris aan het einde van het jaar naar de Raad van State gestuurd .

WR-P-E-F-0000000821.dcoi
Eerste kamer stemt in met zorgverzekeringswet Persbericht , 14-6-2005 De Eerste Kamer heeft vandaag in meerderheid ingestemd met de Zorgverzekeringswet die door minister Hoogervorst ( VWS ) was ingediend bij het parlement . Ook de Wet op de Zorgtoeslag is aangenomen . Het kabinet is voornemens de Zorgverzekeringswet op 1 januari 2006 in te laten gaan . De wet vervangt de huidige ziekenfondswet en regelingen voor particuliere ziektekostenverzekeringen . Ook ambtenarenregelingen voor ziektekosten en de regelingen WTZ en de MOOZ komen te vervallen . De huidige Ziekenfondswet dateert van 1966 en vindt haar grondslag in het ziekenfondsbesluit van 1941 . Eén zorgverzekering voor alle Nederlanders Er komt dankzij de Zorgverzekeringswet één zorgverzekering voor alle Nederlanders . De nieuwe zorgverzekering is van toepassing op de curatieve zorg ( ziekenhuis , huisarts , geneesmiddelen etc. ) . Daar gaat bijna 30 miljard euro in om . Het wettelijk verzekerde pakket is gelijk aan het huidige ziekenfondspakket plus de kortdurende geestelijke gezondheidszorg ( nu nog AWBZ ) . De Zorgverzekeringswet wordt uitgevoerd door private zorgverzekeraars . Er is sprake van een privaatrechtelijk stelsel met strikte sociale voorwaarden . Het nieuwe zorgstelsel is eenduidiger en overzichtelijker ( minder verschillende regelingen ) en moet ervoor zorgen dat zorgverzekeraars scherper gaan letten op kosten en klantgerichtheid in de zorg . Verzekerden kiezen hun verzekeraar op basis van prijs , kwaliteit en service . Iedere burger is verplicht zich voor ziektekosten te verzekeren . Militairen in actieve dienst zijn uitgezonderd en voor gemoedsbezwaarden geldt een aparte regeling . Burgers betalen een nominale premie van ongeveer 1100 euro per jaar . Als tegemoetkoming in de kosten komt er een wettelijke zorgtoeslag van maximaal 420 euro voor een alleenstaande en maximaal 1200 euro voor een stel . Daarnaast zijn er aanvullende fiscale maatregelen . Er is een noclaim-teruggave van maximaal 255 Euro . Over het inkomen is verder een inkomensafhankelijke bijdrage verschuldigd . Deze wordt verplicht vergoed door de werkgever of de uitkeringsinstantie . Kinderen tot 18 jaar zijn gratis verzekerd . Premiedifferentiatie is verboden . Zorgverzekeraars mogen geen hogere premies vragen aan verzekerden met een hoger gezondheidsrisico of op grond van leeftijd en geslacht . Op dit moment betalen ouderen en chronisch zieken in een particuliere verzekering relatief hoge premies . Ondanks een wettelijk basispakket kunnen door de wijze van uitvoering verschillende verzekeringen ontstaan . De voornaamste keuzemogelijkheden zijn : de verzekeraar ( service etc. ) , de wijze van uitvoering van de zorgverzekering ( natura , restitutie ) en een eigen risico ( oplopend tot maximaal 500 euro ) . Zorgverzekeraars met relatief veel verzekerden met een hoog gezondheidsrisico worden gecompenseerd via het vereveningsfonds . Informatie aan de burger Verzekerden ontvangen uiterlijk 16 december 2005 een nonselect aanbod van hun huidige zorgverzekeraar , voor zowel de zorgverzekering als een eventuele aanvullende verzekering . Dat aanbod kunnen verzekerden vergelijken met verzekeringen van andere zorgverzekeraars o.a. via http://www.kiesbeter.nl / ( mogelijk vanaf 1 december ) . De totaal aangeboden dekking zal zoveel mogelijk lijken op de totale huidige dekking . Het aanbod van de verzekeraars geldt tot 1 maart 2006 . Het voornemen is om wettelijk te regelen dat personen die niet voor 1 januari 2006 op het aanbod hebben gereageerd , per 1 januari wettelijk verzekerd zullen zijn . Wil men alsnog van verzekeraar veranderen , dan kan de verzekering tot 1 maart 2006 met terugwerkende kracht door de verzekerde worden opgezegd . Daarna heeft men nog tot 1 mei 2006 de tijd om ( met terugwerkende kracht tot 1 januari 2006 ) een zorgverzekering bij een andere zorgverzekeraar af te sluiten . Door deze regeling wordt voorkomen dat de overgang naar het nieuwe zorgverzekeringsstelsel tot een groei van het aantal onverzekerden leidt , terwijl aan de andere kant verzekerden die van verzekeraar willen veranderen daartoe voldoende de gelegenheid krijgen . In september ontvangen burgers een formulier voor hun zorgtoeslag van de Belastingdienst . Als men recht heeft op een zorgtoeslag en het aanvraagformulier voor 1 november 2005 terugstuurt , ontvangt men vanaf december 2005 het geld maandelijks op zijn rekening . Vanaf 4 juli start een landelijke informatiecampagne over de nieuwe Zorgverzekeringswet door VWS en vanaf 15 augustus over de zorgtoeslag door de Belastingdienst .

WR-P-E-F-0000000822.dcoi
Vogelaar voorzitter overleg huisartsenzorg Persbericht , 13-6-2005 Ella Vogelaar is vanaf vandaag onafhankelijk voorzitter van het overleg over het nieuwe bekostigingssysteem voor de huisartsenzorg . Dit overleg wordt vandaag hervat tussen het ministerie van VWS , de Landelijke Huisartsenvereniging ( LHV ) en Zorgverzekeraars Nederland ( ZN ) . Partijen voeren al enkele maanden overleg maar zijn nog niet tot een oplossing gekomen . Vogelaar is gevraagd het proces te begeleiden om te komen tot een uitkomst die voor alle partijen aanvaardbaar is . Vogelaar is zelfstandig adviseur en bestuurder bij diverse instellingen en bedrijven .

WR-P-E-F-0000000823.dcoi
Ross : cliënt centraal in kwaliteitsnormen zorg Persbericht , 8-6-2005 Staatssecretaris Clémence Ross-Van Dorp van Volksgezondheids , Welzijn en Sport is verheugd over de kwaliteitsnormen voor de zorg die door de branchevereniging Arcares samen met de verenigingen voor verplegenden en verzorgenden AVVV , NVVA , Sting en cliëntenorganisatie LOC zijn gemaakt en door de Zorgverzekeraars Nederland en Inspectie voor de Gezondheidszorg worden ondersteund . Met het opstellen van normen voor verantwoorde zorg wordt volgens haar een belangrijke impuls gegeven aan de verbetering van de kwaliteit van zorg in verpleeg- en verzorgingshuizen . ` Het is een goede zaak dat alle betrokken partijen het er over eens zijn wát verantwoorde zorg is en hoe je wilt bereiken dat die zorg ook daadwerkelijk wordt geleverd ' , zei Ross tijdens de presentatie van de normen in Den Haag . Volgens Ross sluit de visie op verantwoorde zorg goed aan op de aanbevelingen in het rapport Kennedie over kwaliteit van verpleeghuiszorg . ` In de normen wordt de cliënt centraal gesteld . De cliënt weet op basis van deze normen waar hij aan toe is , welke zorg hij mag verwachten ' , aldus Ross . De normen vormen het fundament om toetsing door het Inspectie voor de Volksgezondheid mogelijk te maken . Ross benadrukte dat het nu van groot belang is de normen meetbaar te maken . ` Normen moet je kunnen toetsen en beoordelen . ' Zij verwacht dat op 1 oktober dit jaar de norm als toetsinstrument is uitgewerkt . Ross in van mening dat daarna verankering van de normen moet plaats vinden ; zowel in het jaardocument maatschappelijke verantwoording van elke instelling als in certificeringsschema's ( HKZ ) . Daarmee worden de normen onderdeel van de reguliere bedrijfsvoering en wordt het in de toekomst mogelijk om het voldoen aan de normen voor verantwoorde zorg op de kwaliteitskaart van instellingen zichtbaar te maken .

WR-P-E-F-0000000824.dcoi
Wetsvoorstel Zvw niet in strijd met medisch beroepsgeheim Persbericht , 3-6-2005 Het wetsvoorstel Zorgverzekeringswet ( Zvw ) is niet in strijd met het medisch beroepsgeheim . Dit schrijft minister Hoogervorst in een brief aan de Tweede Kamer . De juridische basis voor verstrekking van persoonsgegevens is in de Zvw explicieter omschreven dan de huidige Ziekenfondswet , en is mede op verzoek van het College Bescherming Persoonsgegevens ( CBP ) in de Zvw opgenomen . Met deze juridische inkadering zijn ook de mogelijkheden toegenomen om nadere voorwaarden aan de verstrekking van persoonsgegevens te verbinden . Met het CBP heeft de minister vorige week afgesproken om vóór inwerkingtreding van de Zvw nader overleg te plegen over de uitwerking van het kader in een nadere regeling . Tevens heeft Zorgverzekeraars Nederland een gedragscode bescherming persoonsgegevens zorgverzekeraars ontwikkeld . Voor een regulier consult van de huisarts hoeft geen diagnose of verrichting te worden vermeld op de factuur . Vermelding op de factuur geldt alleen voor enkele verrichtingen waar speciale tarieven voor bestaan . Dat is nodig om betaling door de zorgverzekeraar mogelijk te maken . Ook in de huidige situatie onder de Ziekenfondswet is dat al de praktijk . De onjuiste indruk is nu gewekt dat die praktijk met de Zorgverzekeringswet zal veranderen . Dat is niet het geval . Het gebruik van gegevens die in het kader van de Zvw moeten worden geleverd door bijvoorbeeld levensverzekeringen en aanvullende verzekeringen is verboden . Mochten huisartsen aarzelingen hebben over de gegevensvragen van zorgverzekeraars dan kan men dat aanhangig maken bij het CBP . Het CBP ziet toe op de naleving van de privacy-bepalingen in de Zorgverzekeringswet . Ook het College Toezicht Zorgverzekeringen ziet toe op een juiste uitvoering van de Zvw .

WR-P-E-F-0000000825.dcoi
Eerste spoorboekje invoering elektronische informatie-uitwisseling zorg Persbericht , 3-6-2005 In 2006 gaat in de zorgsector de landelijke elektronische informatie-uitwisseling van start . Vandaag heeft minister Hoogervorst van VWS het Implementatieplan naar de Tweede Kamer gestuurd . Dit is het eerste spoorboekje voor de realisatie van de landelijke infrastructuur en de eerste fase van de invoering van het elektronisch medicatiedossier ( EMD ) en het waarneemdossier huisartsen ( WDH ) . Dit zijn de eerste stappen op weg naar een landelijk elektronisch patiëntendossier ( EPD ) . Het implementatieplan bevat verschillende programmalijnen en beschrijft de activiteiten die nodig zijn voor de realisatie van de landelijke infrastructuur volgens de architectuur van het Nationaal ICT Instituut in de Zorg ( NICTIZ ) . Het implementatieplan is een coproductie van NICTIZ , het agentschap CIBG en het ministerie van VWS . Het implementatieplan is een optelsom van de afzonderlijke deelplannen van de genoemde organisaties . Het plan is afgestemd met de stuurgroep implementatie EMD / WDH . In de stuurgroep zitten vertegenwoordigers van NICTIZ , NVZ , IGZ , OMS , NPCF , NHG , ZN , NFU en de KNMP en wordt voorgezeten door de directeur-generaal Gezondheidszorg van het ministerie van VWS . De in maart 2005 door de Tweede Kamer ingediende moties over ICT in de zorg zijn voor het ministerie van VWS aanleiding om te bezien of er - naast de al ingezette maatregelen - ook een nader wettelijk systeem moet komen voor het gebruik van het EMD en WDH ( en in de toekomst het EPD ) . Die wetgeving zou zowel de introductie moeten bevorderen , als een juridisch kader bieden voor het fenomeen EPD . In oktober zal minister Hoogervorst de kamer hier nader over informeren . Een eventueel toekomstig wettelijk kader ontslaat het veld geenszins van de plicht al in 2006 zo spoedig mogelijk aan te sluiten op het EMD en WDH zodra de techniek dat mogelijk maakt . Ook bij elektronische informatie-uitwisseling heeft de patiënt recht op inzicht en het verkrijgen van een kopie van zijn gegevens . De patiënt kan zijn gegevens aanvullen en / of verwijderen . Van belang hierbij is dat naast deze rechten de patiënt ook rechtstreeks elektronische toegang heeft tot zijn gegevens . Om de patiënt betrouwbaar en veilig toegang te kunnen geven , wordt aangesloten bij de ontwikkeling van een elektronische nationale identiteitskaart . Minister Hoogervorst geeft in de brief aan dat de kosten voor de bouw en inrichting van de landelijke infrastructuur voor rekening van de overheid komen evenals de eerste verstrekking van de UZI-passsen en de financiële ondersteuning van de koplopers . Het veld is zelf verantwoordelijk is voor de financiering van de aanpassing van de eigen ICT-systemen . Programmalijn 1 : Het Landelijk Schakelpunt ( LSP ) Het Landelijk Schakelpunt is de centrale dienst die de noodzakelijke voorzieningen levert voor het elektronisch uitwisselen van informatie in de zorg . NICTIZ heeft hiervoor de Europese aanbestedingsprocedure lopen . Daarna begint de bouw van het LSP en vervolgens de testfase . Het LSP moet in januari 2006 operationeel zijn . Programmalijn 2 : Het burgerservicenummer ( BSN ) Het burgerservicenummer dat het kabinet op 1 januari 2006 wil invoeren , leidt tot een wetgevingstraject voor specifiek gebruik in de zorg . Ook die wetgeving moet 1 januari 2006 tot invoering leiden . Programmalijn 3 : De Unieke Zorgverleners Identificatie ( UZI ) Om veilig en betrouwbaar te kunnen communiceren is ook identificatie van de zorgverlener nodig . Een komt een elektronische identiteit voor zorgaanbieders in de vorm van een UZI-pas . De UZI-passen voor individuele zorgverleners worden al uitgegeven door het CIBG . De passen voor zorginstellingen komen vanaf juni 2005 beschikbaar . Programmalijn 4 : Koplopers EMD en WDH De implementatiestrategie voor EMD en WDH kent een koplopersaanpak . Dat wil zeggen : bepaalde gebruikers bijten het spits af en dienen als voorbeeld voor andere zorgaanbieders . Zij maken als eerste gebruik van de landelijke infrastructurele voorzieningen en zullen daarbij mogelijke kinderziektes tegenkomen . Koplopers voor het medicatiedossier bestaan uit een groep openbare apothekers , één of meer ziekenhuizen en tenminste één centrale huisartsenpost met aangesloten huisartsen . Voor het waarneem-dossier bij de huisartsen is gekozen voor een centrale huisartsenpost met aangesloten huisartsen . De openbare werving van de koplopers is al afgerond . Volgens planning zal aan het eind van het eerste kwartaal van 2006 vijf tot tien procent van de ziekenhuizen , apotheken en centrale huisartsenposten met het EMD en / of WDH werken . Dat is een degelijke basis voor de verdere landelijke uitrol . Het volgende spoorboekje komt in oktober 2005 en is een vervolg op het huidige implementatieplan . Dat ` spoorboekje ' moet zorgen voor de landelijke dekking van het EMD en WDH - dat het overal wordt ingevoerd - en gaat in op de activiteiten voor de overige ` hoofdstukken ' op weg naar het elektronisch patiëntendossier . Het accent verschuift dan ook van de realisatie van de landelijke infrastructuur naar de aansluiting en aanpassing van de lokale informatiesystemen bij de zorgaanbieders . Omdat dit een belangrijke stap is , cruciaal voor het welslagen van het project , gaat minister Hoogervorst van Volksgezondheid over die fase een convenant sluiten met het veld .

WR-P-E-F-0000000826.dcoi
Ross blij met rapport Kennedie over kwaliteit verpleeghuizen Persbericht , 3-6-2005 ' Het rapport Kennedie biedt kansen voor een positieve kwaliteitsontwikkeling in de verpleeghuissector . De goede voorbeelden laten zien dat met een goede bedrijfsvoering er meer ruimte ontstaat voor kwalitatief goede zorg . ' Dat concludeert staatssecretaris Clémence Ross-Van Dorp van Volksgezondheid , Welzijn en Sport uit het rapport ' Waarde , waardering , waardigheid ' , dat zij vandaag uit handen van president en CEO Hans Kennedie van Golden Tulip Hotels heeft ontvangen . Uit het rapport blijkt dat een duidelijke visie op wonen , welzijn en zorg uitgaande van de wensen van de bewoner en het hanteren van een bedrijfsplan , garant staan voor het leveren van goede zorg en kwaliteit van leven . Kennedie heeft hiervan duidelijke voorbeelden gezien en vindt dat andere verpleeghuizen daarvan zouden moeten leren . Ross wil de sector helpen om bedrijfsmodellen en best practices op terrein van inkoop , personeelsplanning en kostprijsberekeningen beschikbaar te stellen . Resultaten , zowel financieel als op het terrein van kwaliteit van zorg , zouden volgens haar in de toekomst uitgewisseld moeten worden . In de kabinetsreactie , die over enkele weken gereed zal zijn , zal Ross reageren op het rapport en ingaan op hoe zij , met de sector zal werken aan verbeteringen die Kennedie bepleit . Zij is ervan overtuigd dat verbeteringen van de bedrijfsvoering naast het invoeren van normen voor verantwoorde zorg , de kwaliteit van zorg in de sector een belangrijke impuls kan geven .

WR-P-E-F-0000000827.dcoi
Wet Maatschappelijke Ondersteuning ingediend bij de Tweede Kamer Persbericht , 30-5-2005 De Wet Maatschappelijk Ondersteuning ( Wmo ) is ingediend bij de Tweede Kamer . Het doel van de Wmo is zoveel mogelijk mensen te laten meedoen in de samenleving . Gemeenten krijgen bijvoorbeeld de taak sociale samenhang te bevorderen , mantelzorg te ondersteunen en voorzieningen aan te bieden voor mensen met een beperking , zoals huishoudelijke hulp . Staatssecretaris Ross van Volksgezondheid , Welzijn en Sport wil de wet op 1 juli 2006 invoeren , hierbij volgt de staatssecretaris het advies van de Raad van State . Gemeenten worden met de Wmo verantwoordelijk voor het organiseren van de lokale maatschappelijke ondersteuning . Het gaat hierbij bijvoorbeeld om sociale activering , ondersteunen van mantelzorg en voorlichtingsloketten . De Wmo legt de verantwoordelijkheid voor die participatie bij burgers , bedrijven en maatschappelijke organisaties . De gemeente is verantwoordelijk voor een voorzieningenaanbod dat burgers in staat stelt om mee te doen in de maatschappij en elkaar daarbij te helpen . In de Wmo gaan de Welzijswet , de Wet voorzieningen gehandicapten en delen van de AWBZ op . Op dit moment zijn er nog teveel verschillende regels voor verschillende voorzieningen . Met de Wmo kunnen gemeenten al die regelingen bij één loket onderbrengen .

WR-P-E-F-0000000828.dcoi
Minder bestuursorganen in de zorg Persbericht , 27-5-2005 Het aantal uitvoerings- en toezichtsorganen in de gezondheidszorg wordt verminderd . Ook zullen hun taken veranderen . Dit is nodig vanwege de hervormingen in het zorgstelsel waarbij de overheid meer terugtreedt . Dit staat in een brief aan de Tweede Kamer waarmee de ministerraad op voorstel van minister Hoogervorst van Volksgezondheid , Welzijn en Sport heeft ingestemd . Het toezicht op de marktontwikkelingen in de zorg en de prijsvorming komen in handen van de Nederlandse Zorgautoriteit ( NZa ) . Het huidige College tarieven gezondheidszorg ( CTG ) en het College van toezicht op de zorgverzekeringen ( CTZ ) gaan hierin op . Het toezicht op de kwaliteit en veiligheid blijft bij de Inspectie Gezondheidszorg . Het College voor zorgverzekeringen ( CVZ ) zal zich onder andere gaan bezighouden met pakketbeheer en het beheer van het Zorgverzekeringsfonds . Het huidige College bouw ziekenhuisvoorzieningen ( CBZ ) en het College sanering ziekenhuisvoorzieningen ( CSZ ) zullen op termijn verdwijnen . Het ministerie van VWS zal verantwoordelijk zijn voor de toelating van zorginstellingen .

WR-P-E-F-0000000829.dcoi
Ross wil volledig inzicht gezondheidsrisico's gebruik doping Persbericht , 25-5-2005 Er moet een beter inzicht komen in de exacte gezondheidsrisico's die het gebruik van doping voor een slanker en / of gespierder uiterlijk met zich meebrengt . Dat zegt staatssecretaris Ross-van Dorp in een reactie op het rapport `` Kwaliteit van illegale dopingmiddelen " , van het Nederlands Centrum voor Dopingvraagstukken . Het NeCeDo deed dit onderzoek in opdracht van VWS . In dat rapport staat dat meer dan de helft van de doping die de circa 40.000 bezoekers van sportscholen gebruiken anders is samengesteld dan op het etiket staat vermeld . Dat komt doordat die middelen illegaal zijn nagemaakt ( vervalst ) . ` Het rapport toont nog eens aan dat dopinggebruik ook buiten de georganiseerde sport weerbarstig is en serieuze risico's met zich meebrengt . De kopers van doping op de zwarte markt zetten hun gezondheid nog meer op het spel , bijvoorbeeld omdat de producten soms te veel werkzame stoffen of totaal andere stoffen bevatten , dan gedeclareerd op het etiket . Het gebruik van niet-vervalste doping is al riskant , maar de risico's van het gebruik van illegale producten zijn nog groter . Niet doen dus ' , aldus staatssecretaris Ross-van Dorp . De staatssecretaris van VWS onderschrijft de aanbeveling van het NeCeDo dat de aard en omvang van de gezondheidsrisico's die kleven aan het gebruik van doping in de ongeorganiseerde sport zo volledig mogelijk in kaart gebracht moeten worden . Daarna kan Ross gerichtere stappen nemen om de problemen verder aan te pakken . ` Dan denk ik bijvoorbeeld aan een aanscherping van de voorlichting over het gebruik van doping door bezoekers van sportscholen en fitnesscentra . De sportgezondheidszorg kan daarbij een belangrijke rol spelen . '

WR-P-E-F-0000000830.dcoi
Hygiënepakket in de warenwet Persbericht , 20-5-2005 De ministerraad heeft op voorstel van minister Hoogervorst van Volksgezondheid , Welzijn en Sport ( VWS ) en minister Veerman van Landbouw , Natuur en Voedselkwaliteit ( LNV ) ingestemd met toezending aan de Tweede Kamer van een brief over de implementatie per 1 januari 2006 van de nieuwe Europese regelgeving op het gebied van voedselveiligheid in de Nederlandse wet- en regelgeving . Het gehele hygiënepakket zal onder verantwoordelijkheid van de minister van VWS binnen de reikwijdte van de Warenwet worden gebracht , met uitzondering van de normen voor de vleeskeuring en het toezicht daarop . Alle zaken rondom diervoeders ( indirect van groot belang voor voedselveiligheid ) , dierenwelzijn en diergezondheid blijven vallen onder de verantwoordelijkheid van de minister van LNV . De primaire verantwoordelijkheid voor de vleeskeuring , nu nog gedeeld door LNV en VWS , zal bij LNV komen te liggen . LNV wordt hierdoor verantwoordelijk voor de slacht en alle vleeskeuringen . In verband daarmee heeft VWS het voornemen de Vleeskeuringswet in te trekken . VWS blijft verantwoordelijk voor de bereiding en verhandeling van vleesgerelateerde producten als gehakt vlees , vleesbereidingen en vleesproducten na de slacht en vleeskeuring . Met deze stap wordt de versnippering van de vleeskeuringswetgeving op een effectieve en transparante wijze opgelost . Ook de voedselveiligheidsaspecten voor de landbouwbedrijven zullen onder de Warenwet vallen . Vanuit de één-loketgedachte zal de goedkeuring van de Gidsen voor goede hygiëne voor deze bedrijven , gegeven de grote bemoeienis van LNV met dat deel van de keten onder de minister van LNV vallen . De officiële controles in het kader van de Europese hygiëneregelgeving zullen worden uitgevoerd door de Voedsel- en Warenautoriteit . Dit met uitzondering van de hygiënenormen die gelden voor de landbouwbedrijven , waar de Algemene Inspectiedienst als toezichthouder fungeert .

WR-P-E-F-0000000831.dcoi
Ouderschap bij mensen met een verstandelijke handicap schiet vaak tekort Persbericht , 19-5-2005 Een inventariserend onderzoek naar ouderschap bij mensen met een verstandelijke handicap in opdracht van VWS wijst uit dat slechts bij een derde van het aantal ouderschappen er geen sprake is van uithuisplaatsing of andere bemoeienis van de Raad voor de Kinderbescherming . De onderzoekers spreken in die gevallen over ` goed genoeg ' ouderschap . Dat wil zeggen : er zijn dan geen aanwijzingen voor verwaarlozing of mishandeling . In één zesde van de onderzochte gevallen is de situatie problematisch , en in meer dan de helft van de gevallen schiet de opvoeding ernstig tekort . De onderzoekers hebben ook gekeken naar eventuele succesfactoren voor ` goed genoeg ' ouderschap . Van belang blijkt een sociaal netwerk en het kunnen inschakelen van ondersteunende hulpverlening . Veel lijkt bovendien af te hangen van bijkomende omstandigheden . De onderzoekers constateren voorts dat de hoogte van het IQ geen doorslaggevende factor is voor ` goed genoeg ' ouderschap . Veel hangt af van het accepteren van hulpverlening en van het vermogen een affectieve band met het kind op te bouwen . Vorig jaar heeft het kabinet een ontmoedigingsbeleid voorgesteld in die gevallen waarbij blijkt dat verstandelijk gehandicapte ouders niet in staat zijn hun kinderen op te voeden . Ondersteunen van ouderschapwensen terwijl in redelijkheid kan worden vastgesteld dat het toekomstige kind grote schade gaat lijden , acht het kabinet een brug te ver . Kern van de zaak is en blijft te voorkomen dat een kind een toekomst vol verwaarlozing tegemoet gaat . Verwaarlozing die uiteraard onbedoeld is door de ouders , maar die voortkomt uit onvermogen . Het belang van de verstandelijk gehandicapte met een kinderwens en het belang van een eventueel toekomstig kind moet worden afgewogen . Bij mislukt ouderschap -- waarvan helaas in de meeste gevallen sprake blijkt -- wordt niet alleen het belang van het kind , maar ook dat van de ouder(s) geschaad . Voor het kabinet weegt het belang van het kind zwaar . Als verantwoord ouderschap niet mogelijk blijkt , dan wordt ingezet op een ontmoedigingsbeleid .

WR-P-E-F-0000000832.dcoi
Hoogervorst tekent overeenkomst met WHO Persbericht , 18-5-2005 Het ministerie van Volksgezondheid , Welzijn en Sport en de Wereldgezondheidsorganisatie ( WHO ) bundelen hun activeiten op het gebied van ziekte als diabetes en kanker , Hiv / Aids en TB en Gezondheidssystemen . Daartoe hebben minister Hoogervorst en dr. Lee Jong-wook , directeur-generaal van de WHO vandaag een overeenkomst getekend in Genève tijdens jaarlijkse de World Health assembly . VWS geeft voor de periode 2005 - 2008 18 miljoen euro . Volgens Hoogervorst is de WHO een van de best functionerende VN-organisaties en behoort Nederland bij de grotere financiers van de WHO . Hij ziet de samenwerking dan ook als een investering in de wereldgezondheidzorg .

WR-P-E-F-0000000833.dcoi
Hoogervorst tekent overeenkomst met China Persbericht , 10-5-2005 Minister Hoogervorst heeft vanochtend in Peking een samenwerkingsoverkomst getekend met minister Gao van Volksgezondheid van de Volksrepubliek China . De overeenkomst voorziet in een samenwerking in de preventieve gezondheidszorg gericht op het voorkomen en beheersen van infectieziekten . Ondanks het verschil in grootte hebben China en Nederland veel gemeen , vooral de hoge bevolkingsdichtheden gekoppeld aan intensieve veehouderij . Minister Hoogervorst zei tegen zijn collega dat hij onder de indruk was van de ontwikkelingen in de Chinese gezondheidszorg . De samenwerkingsovereenkomst is het resultaat van het werkbezoek in december vorig jaar van de Chinese premier Wen Jiabao aan Nederland . De premier heeft toen aangegeven graag samenwerking te zien tussen Chinese instellingen en het Rijksinstituut voor Volksgezondheid en Milieu . De overeenkomst beslaat verder uitwisseling van kennis op het gebied van Hiv / Aids en tuberculose , innovatie van geneesmiddelen , eerstelijnszorg en voedselveiligheid .

WR-P-E-F-0000000834.dcoi
Hoogervorst : laatste tegemoetkoming aan huisartsen Persbericht , 9-5-2005 Minister Hoogervorst ( VWS ) doet een laatste tegemoetkoming aan de huisartsen . Dit gebeurt in het kader van de besprekingen tussen VWS , huisartsen en zorgverzekeraars over het nieuwe bekostigingssysteem voor huisartsenzorg . Huisartsen maakten bezwaar tegen de opzet van zogeheten module variabele vergoedingen ( 138 mln ) . Minister Hoogervorst geeft in zijn brief aan de Tweede Kamer aan dat huisartsen volgend jaar hier slechts ten dele ( 90 mln ) afspraken over hoeven te maken met zorgverzekeraars . Het overige bedrag ( 48 mln ) wordt toegevoegd aan het inschrijftarief . Daarmee is extra inkomenszekerheid voor huisartsen gegarandeerd . Hoogervorst heeft het College Tarieven Gezondheidszorg CTG-Zaio via een aanwijzing verzocht de invoering van het nieuwe bekostigingssysteem voor huisartsen per 1 januari 2006 mogelijk te maken . Er is de afgelopen maanden zeer intensief overleg gevoerd tussen VWS , de Landelijke Huisartsenvereniging ( LHV ) en Zorgverzekeraars Nederland ( ZN ) . Op 29 maart hebben partijen een principe-akkoord gesloten . Het principe-akkoord biedt een goede balans tussen inkomenszekerheid en loon naar werken . Vooral huisartsenpraktijken met veel ouderen en chronisch zieken kunnen er financieel baat bij hebben . Verder heeft het kabinet 20 mln extra uitgetrokken voor praktijkondersteuning . De huisartsen zijn daarmee de enige beroepsgroep in de zorgsector die extra geld krijgen . Daarnaast biedt de module variabele vergoedingen nog de mogelijkheid om extra geld vanuit de ziekenhuizen in te zetten . Dit principe-akkoord is goedgekeurd door het kabinet en het bestuur van ZN . Op 21 april zijn er nog aanvullende afspraken gemaakt als tegemoetkoming aan de huisartsen . De zorgverzekeraars hebben o.a. toegezegd dat de zogeheten RIZ-gelden die nu bestemd zijn voor huisartsen ( 50 mln ) ook volledig ten goede komen aan de huisartsenzorg . De leden van de LHV hebben het principe-akkoord inclusief aanvullende tegemoetkomingen verworpen . Minister Hoogervorst heeft een laatste tegemoetkoming aan huisartsen gedaan . Partijen worden via de normale procedure bij CTG - Zaio betrokken bij de definitieve vormgeving van het bekostigingssysteem . Er zullen echter geen nieuwe onderhandelingen met huisartsen en verzekeraars volgen . Minister Hoogervorst neemt nu zijn bestuurlijke verantwoordelijkheid . Hij acht invoering van het nieuwe bekostigingssysteem per 1 januari 2006 noodzakelijk met het oog op de toekomst van de huisartsen- en eerstelijnszorg .

WR-P-E-F-0000000835.dcoi
Europese Commissie akkoord met regelgeving zorgstelsel Persbericht , 3-5-2005 De Europese Commissie heeft ingestemd met twee onderdelen van de nieuwe Zorgverzekeringswet . Dit zijn het behoud van de wettelijke financiële reserves bij ziekenfondsen en het toepassen van een risicovereveningssysteem . De Europese Commissie heeft bepaald dat er sprake is van " gerechtvaardigde staatssteun " . De maatregelen zijn zodanig " dat de steun de concurrentie niet zodanig vervalst dat het algemeen Europees belang wordt geschaad " . De Commissie acht de maatregelen noodzakelijk voor het adequaat functioneren van het nieuwe , marktgerichte zorgverzekeringssystemen daarom toelaatbaar zijn in het kader van het EG-verdrag . Dit maakt minister Hoogervorst ( VWS ) vandaag bekend in een brief aan de Tweede Kamer . Ziekenfondsen hebben hun reserves in het bestaande publieke systeem opgebouwd en mogen deze meenemen in het nieuwe , privaatrechtelijke , zorgstelsel dat op 1 januari 2006 van kracht is . Het risicovereveningssysteem zorgt er voor dat verzekeraars met relatief veel verzekerden met een hoog risico financieel gecompenseerd worden . Dat systeem bestaat nu al voor de ziekenfondsen en geldt straks in het nieuwe zorgstelsel voor alle zorgverzekeraars . De vorige Europese commissaris Bolkestein heeft al in 2003 aangegeven dat het privaatrechtelijke zorgstelsel niet in strijd is met de Europese schaderichtlijnen .

WR-P-E-F-0000000836.dcoi
Hoogervorst tekent overeenkomst met China Persbericht , 29-4-2005 Minister Hoogervorst tekent op 10 mei in Peking een samenwerkingsoverkomst met minister Gao Qiang van Volksgezondheid van de Volksrepubliek China . De overeenkomst voorziet in een samenwerking in de preventieve gezondheidszorg gericht op het voorkomen en beheersen van infectieziekten . Ondanks het verschil in grootte hebben China en Nederland veel gemeen , vooral de hoge bevolkingsdichtheden gekoppeld aan intensieve veehouderij . De samenwerkingsovereenkomst is het resultaat van het werkbezoek in december vorig jaar van de Chinese premier Wen Jiabao aan Nederland . De premier heeft toen aangegeven graag samenwerking te zien tussen Chinese instellingen en het Rijksinstituut voor Volksgezondheid en Milieu . De overeenkomst beslaat verder uitwisseling van kennis op het gebied van Hiv / Aids en tuberculose , innovatie van geneesmiddelen , eerstelijnszorg en voedselveiligheid . Minister Hoogervorst brengt naast Peking ook een bezoek aan Shenyang en Shanghai . Met de minister reist ook een zakendelegatie mee bestaande uit vertegenwoordigingen van de farmaceutische industrie , medisch technologische bedrijven , kennisinstituten en universiteiten . Het programma ziet er als volgt uit : Dinsdag 10 mei : Ondertekening van de samenwerkingsovereenkomst met de Chinese minister van Volksgezondheid , de heer Gao Qiang Speech van minister Hoogervorst op de ronde tafelconferentie Public Health Responses to outbreaks of infectious diseases in China and the Netherlands . De conferentie wordt georganiseerd door de Wereld Gezondheidsorganisatie ( WHO ) . Ontmoeting met de Chinese Vice-Premier , de heer Wu Yi Woensdag 11 mei : Bezoek aan Philips Medical Systems in Shenyang Bezoek aan Huanggu Medical Centre Bezoek aan Dongbei University Donderdag 12 mei Bezoek aan het Chinese Centre for Diseasecontrol Perslunch voor Nederlandse correspondenten op de ambassade met minister Hoogervorst Bezoek aan Chinese Academy of Medical Science / Peking University Medical Centre Vrijdag 13 mei Shanghai Bezoek aan de Fudan Universiteit van Shanghai . Ondertekening van een intentieverklaring door het RIVM met de Fudan Universiteit over openbare gezondheidszorg , eerstelijns zorg , voeding en voedselveiligheid en milieu en gezondheid . Businesslunch met ceo's van Nederlandse bedrijven

WR-P-E-F-0000000837.dcoi
Ross komt op voor scheidsrechters Persbericht , 29-4-2005 Staatssecretaris Clémence Ross-van Dorp ( VWS ) heeft het vandaag opgenomen voor de scheidsrechters op de Nederlandse sportvelden . Ze vindt dat de sportarbiters met meer respect behandeld moeten worden , door sporters en door sportclubs . Ross sprong in de bres voor de scheidsrechters tijdens de uitreiking van de koninklijke onderscheidingen op het ministerie van VWS . Daarbij stond de scheidsrechter centraal . Liefst acht van de elf decorandi hebben lange tijd als scheidsrechter gefungeerd , of doen dat nog . ` Iedereen moet goed beseffen dat zonder een scheidsrechter er geen sportwedstrijd kan worden gespeeld . En zonder wedstrijden verdwijnt een aantal belangrijke vaardigheden , die je kunt leren tijdens het sporten : samenwerken , discipline tonen , kunnen omgaan met de vreugde van de winst en de teleurstelling van het verlies . Sport levert dan ook een belangrijke bijdrage aan het verbeteren van de sociale samenhang in de samenleving . ' Ross constateert dat vandaag de dag het gezag van de scheidsrechter afneemt . ` Steeds vaker zie je dat spelers beslissingen niet meer accepteren . Zelfs in de F-jes komen al gestaakte wedstrijden voor . Daar kan ik met mijn verstand niet bij . ' Ross wil zich niet bij die ontwikkeling neerleggen . Sterker : in haar ogen moet het afgelopen zijn met het uitschelden , beledigen en bedreigen van de scheidsrechter , zowel in de professionele als de amateursport . ` Ik doe daarom een klemmend beroep op alle spelers , supporters , trainers , sportbonden en sportclubs om scheidsrechters het respect te geven dat ze verdienen . ' ` Van mij zouden met name de clubs harder mogen optreden tegen leden die tekeer gaan tegen de scheidsrechter . De eerste keer een waarschuwing en bij een volgende keer van de club verwijderen . Dat is misschien vrij rigoreus , maar ik vind nu eenmaal dat respect tonen voor de scheidsrechter -- en natuurlijk ook voor de tegenstander -- hoort tot de normen en waarden in en rond het sportveld die iédereen bij élke wedstrijd moet naleven . ' Ross gaf tijdens de bijeenkomst in Den Haag aan dat de positie van de scheidsrechter één van de thema's is , die in de nieuwe sportnota aan de orde komen .

WR-P-E-F-0000000838.dcoi
Hoogervorst betreurt afwijzing huisartsenakkoord Persbericht , 29-4-2005 Minister Hoogervorst ( VWS ) betreurt het dat de ledenvergadering van de Landelijke Huisartsenvereniging ( LHV ) het principe akkoord heeft afgewezen over het nieuwe bekostigingssysteem voor de huisartsenzorg . Hij vindt het spijtig dat het bestuur er niet in is geslaagd de steun te verwerven ondanks de additionele afspraken die vorige week nog zijn gemaakt . De afgelopen weken is zeer intensief overlegd tussen het ministerie van VWS , de LHV en Zorgverzekeraars Nederland . Hier is een bestuurlijk akkoord uit voortgekomen waarin over zeer veel aspecten gedetailleerde afspraken zijn gemaakt . Alle partijen hebben tevens afgesproken zich in te spannen om de uitkomsten van het akkoord door de achterban te laten goedkeuren . Het kabinet en het bestuur van Zorgverzekeraars Nederland hebben reeds ingestemd met het bestuurlijk akkoord . De Tweede Kamer heeft zich vorige week eveneens in meerderheid positief uitgelaten over het in het bestuurlijk akkoord overeengekomen bekostigingssysteem . In het bestuurlijk akkoord is afgesproken dat er voor huisartsen een gemengd bekostigingssysteem komt bestaande uit een inschrijftarief , consulttarief en drie modules . Het systeem biedt een goed evenwicht tussen inkomenszekerheid ( dankzij een inschrijvingstarief voor alle verzekerden ) en loon naar werken ( dankzij een een consulttarief van minimaal 7 euro voor alle verzekerden ) . Door het nieuwe bekostigingssysteem kunnen huisartsen met een hoge werkbelasting meer verdienen . Dit geldt onder andere voor huisartsen met veel ouderen en chronisch zieken in hun praktijk . Vorige week zijn er aanvullende afspraken gemaakt over de bestemming van het geld voor de module variabele vergoedingen . Bij de LHV bestond hier namelijk ongerustheid over . Minister Hoogervorst heeft gegarandeerd dat het volledig ten gunste zal komen van de huisartsen . Verder biedt de module veel ruimte voor substitutie vanuit de ziekenhuiszorg naar de huisartsenzorg . Op die manier kan er nog extra geld naar de huisartsenzorg toevloeien . Tevens heeft de minister toegezegd dat er 20 mln extra komt voor praktijkondersteuning . Ook komen de huidige RIZ-gelden van de verzekeraars die nu bestemd zijn voor huisartsen volledig ten goede aan de huisartsenzorg . Het is minister Hoogervorst onduidelijk waarom de LHV het op deze wijze van extra garanties voorziene principe-akkoord heeft verworpen . Hij wil de ontstane situatie bespreken met LHV en ZN .

WR-P-E-F-0000000839.dcoi
Meldpunt verpleeghuiszorg duizend maal gebeld Persbericht , 27-4-2005 Het meldpunt voor de verpleeghuiszorg dat sinds 1 maart bij de Inspectie voor de Gezondheidszorg is ingericht , is de eerste drie weken duizend maal gebeld . Vier van de vijf telefoontjes betroffen klachten over een specifieke instelling . De andere telefoontjes gingen over verzoeken om informatie of ongenoegen over de algemene situatie in verpleeghuizen . Negen meldingen werden door de inspectie beoordeeld als acuut . Dat schrijft staatsssecretaris Ross-Van Dorp van Volksgezondheid , Welzijn en Sport aan de Tweede Kamer . Op de meldingen die acuut leken is direct actie ondernomen door de regionale inspecteurs . Zij hebben onderzocht óf er inderdaad sprake was van een acute kwestie en welke stappen gezet moesten worden . De overige klachten worden nader onderzocht . De bellers waren vooral familieleden van patiënten en beroepsbeoefenaren ( artsen , verplegenden en verzorgenden ) . Enkele meldingen waren anoniem . Na de eerste week daalde het aantal bellers sterk . Na drie weken bedroeg het aantal telefoontjes 20 tot 25 per dag . Uit recente gegevens blijkt dat tussen 17 maart en 13 april het aantal meldingen 234 meldingen bedroeg ; twaalf tot vijftien per dag . Behalve via het meldpunt krijgt de Inspectie voor de gezondheidszorg ook via de website en via brieven meldingen over verpleeghuizen binnen . De website is de eerste drie weken bijna 9713 keer bezocht . Een bezoek betreft echter niet automatisch een melding . De omvang van de meldingen via de internet-site is nog niet in cijfers uit te drukken . De meldingen worden geanalyseerd . De klachten gingen in grote lijnen over de bejegening van de patiënt , communicatie en afhandeling van klachten . Ook werd er geklaagd over verzorging , verpleegkundige handelingen , medische zorg en vrijheidsbeperkende maatregelen . De derde categorie klachten betrof de organisatie van de zorg : het management , overleg en het personeel . Ook vonden enkele klagers dat een bepaalde patiënt niet in de juiste omgeving wordt verzorgd . De meeste meldingen kunnen volgens de inspectie via bemiddeling worden opgelost . Daarnaast zijn er meldingen met een acuut karakter . De eerste drie weken waren dat er negen . Na 23 maart is er nog een enkele melding geweest die een acuut karakter leek te hebben . Die meldingen gaan direct door naar de regionaal inspecteur die de zaak onderzoekt . In enkele gevallen is tot nog toe nodig gebleken dat de inspecteur actie onderneemt . Staatssecretaris Ross concludeert uit de bevindingen van de IGZ dat het meldpunt in eerste instantie veel meldingen binnen kreeg , maar dat het aantal afneemt . Zij zegt de Tweede Kamer toe dat zij haar over de ontwikkelingen bij het meldpunt regelmatig zal informeren .

WR-P-E-F-0000000840.dcoi
Traumahelikopter gaat 's nachts vliegen Persbericht , 25-4-2005 Minister Hoogervorst van VWS stelt 2,5 miljoen euro extra ter beschikking aan de 4 traumahelikoptercentra . Hiermee kunnen deze centra vanuit een centrale plek in Nederland ook gedurende de avond en nacht een traumahelikopter paraat houden . Een groot deel van de bevolking krijgt hierdoor , naast de reguliere ambulancezorg , ook snel hulp van een traumahelikopter op de plek van het ongeval . De helikopter kan ook worden ingezet van andere spoedeisende medische hulpverlening . Binnen 2 maanden komen de traumacentra met een voorstel hoe zij deze nieuwe regeling praktisch gaan invullen . Door deze uitbreiding is ons land nu 7 dagen per week , vierentwintig uur per dag verzekerd van een snelle inzet van een mobiel medisch team .

WR-P-E-F-0000000841.dcoi
Doelmatig geneesmiddelen gebruik : Kwaliteit tegen zo laag mogelijke kosten Persbericht , 22-4-2005 Minister Hoogervorst heeft de beleidsnotitie ` Een doelmatiger geneesmiddelengebruik ' na instemming van het kabinet naar de Tweede Kamer gestuurd . De geneesmiddelenvoorziening in Nederland is op een goed peil maar kan op een aantal punten beter . Doel van het in de notitie uitgewerkte actieprogramma is het bevorderen van doelmatigheid in het voorschrijven , afleveren en gebruik van geneesmiddelen . Dit zal een verbetering van de kwaliteit en de patiëntveiligheid en een verlaging van de kosten van geneesmiddelen tot gevolg hebben . De acties zijn vooral gericht op het beter informeren van de patiënt over het gebruik van geneesmiddelen , het transparanter maken van de ( financiële ) belangen in de geneesmiddelensector en het stimuleren en verspreiden van goede bestaande initiatieven op het gebied van therapietrouw , polyfarmacie en doelmatige herhaalreceptuur . De notitie is in interactie met alle betrokken partijen ( patiënten , zorgverleners , farmaceutische industrie en zorgverzekeraars ) tot stand gekomen . Ook bij de daadwerkelijke uitvoering van de acties zullen deze partijen intensief worden betrokken . In totaal is 4,5 miljoen euro , verdeeld over drie jaar , extra beschikbaar om dit proces aan te jagen .

WR-P-E-F-0000000842.dcoi
Jaarverslag toetsingscommissies euthanasie Persbericht , 21-4-2005 De vijf regionale toetsingscommissies euthanasie hebben vorig jaar 1886 meldingen van levensbeëindiging op verzoek en hulp bij zelfdoding getoetst . In 1714 gevallen ging het om euthanasie , in 141 gevallen om hulp bij zelfdoding en 31 keer betrof het een combinatie van beide . Dit blijkt uit het jaarverslag over 2004 van de regionale toetsingscommissies euthanasie dat vandaag is gepubliceerd . De toetsingscommissies oordeelden in bijna alle gevallen dat de arts overeenkomstig de zorgvuldigheidseisen had gehandeld . In 2004 is in vier gevallen geoordeeld dat de arts niet volgens de zorgvuldigheidseisen heeft gehandeld . Deze 4 zaken zijn doorgezonden aan het College van procureurs-generaal en de Inspectie voor de Gezondheidszorg . De levensbeëindiging vond in 1530 gevallen thuis plaats , 177 keer in een ziekenhuis , 65 keer in een verpleeghuis , in 62 gevallen in een verzorgingstehuis en 52 keer elders ( bijvoorbeeld in een ander soort instelling , hospice of bij familie ) . In verreweg de meeste gevallen leden mensen aan kanker . Het aantal meldingen is in 2004 is gestegen ten opzichte van voorgaande jaren 2003 en 2002 ( respectievelijk 1815 en 1882 gevallen ) . Er zijn vijf regionale toetsingscommissies . Elke commissie bestaat uit drie leden , namelijk een jurist , die tevens voorzitter is , een arts en een ethicus . Vanaf 1 april 2002 is de Wet toetsing levensbeëindiging op verzoek en hulp bij zelfdoding in werking getreden . De commissies toetsen of de arts al dan niet heeft gehandeld volgens de wettelijke zorgvuldigheidseisen . Zo moet er onder meer sprake zijn van een vrijwillig en weloverwogen verzoek en van uitzichtloos en ondraaglijk lijden van de patiënt . Ook moet de behandelend arts ten minste één onafhankelijk arts hebben geraadpleegd en moet de levensbeëindiging medisch zorgvuldig zijn uitgevoerd . De commissies brengen hun oordeel alleen ter kennis van het Openbaar Ministerie en de Inspectie voor de Gezondheidszorg als de arts niet volgens deze zorgvuldigheidseisen heeft gehandeld .

WR-P-E-F-0000000843.dcoi
Meer aandacht voor diabetici in nieuwe zorgverzekering Persbericht , 20-4-2005 Zorgverzekeraars krijgen in het nieuwe zorgverzekeringsstelsel een betere compensatie voor verzekerden met diabetes type II . Op die manier worden financiële risico's voor zorgverzekeraars voor deze categorie patiënten beter gedekt . Het is daarmee lonend voor zorgverzekeraars om extra te investeren in diabeteszorg . Dit maakte minister Hoogervorst ( VWS ) vandaag bekend bij de presentatie van het rapport ` De rekening van winst en verlies ' van de Nederlandse Patiënten Consumenten Federatie . Het huidige ziekenfonds en de particuliere ziektekostenverzekering gaan samen in de nieuwe zorgverzekering . Dit staat gepland op 1 januari 2006 . In het nieuwe stelsel geldt een acceptatieplicht voor zorgverzekeraars . Om te voorkomen dat zorgverzekeraars ongewenste financiële risico's lopen als gevolg van de samenstelling van hun verzekerdenbestand , is er een zogeheten risicovereveningssysteem . Dit systeem bestaat nu ook al voor de ziekenfondsen . Zorgverzekeraars worden hierbij gecompenseerd voor verzekerden met hogere risico's . Dit is onder andere afhankelijk van leeftijd , geslacht en sociaal-economische positie . Daar komt nu extra compensatie voor chronisch zieken met diabetes type II bij . Minister Hoogervorst sluit niet uit dat het systeem in de toekomst verder wordt aangepast . `` Het vereveningssysteem is een dynamisch systeem dat we ieder jaar weer zo rechtvaardig mogelijk proberen te maken . " Zorgverzekeraars zijn de laatste tijd steeds actiever in het ontplooien van initiatieven ten behoeve van diabetespatiënten en andere chronisch zieken . Hoogervorst juicht die ontwikkeling toe .

WR-P-E-F-0000000844.dcoi
Betere screening en eerder ambulante hulp voor jongeren in JJi's Persbericht , 20-4-2005 De tijd is voorbij dat jongeren met ernstige gedragsproblemen zonder verdere diagnose of ambulante hulp enkele maanden in een justitiële jeugdinrichting ( JJI ) worden geplaatst . Dat schrijft staatssecretaris Ross-van Dorp ( VWS ) in een brief aan de Tweede Kamer over de opbrengsten van het urgentieplan JJI's . Ross constateert dat er successen zijn geboekt op het terrein van screening , diagnostiek , en snellere ambulante behandeling van de jongeren , die zo in de problemen zitten dat ze een gevaar voor zichzelf of voor anderen zijn en daardoor crisisopvang in een gesloten omgeving nodig hebben . Alleen justitiële jeugdinrichtingen bieden momenteel deze gesloten opvang . Ross kondigde medio vorig jaar het urgentieplan aan , nadat duidelijk was geworden dat jongeren met ernstige gedragsproblemen die in het kader van crisisopvang in de JJI's worden geplaatst daar te lang verblijven . Daarop maakten de ministeries van VWS en Justitie met de ketenpartners het Interprovinciaal Overleg ( IPO ) , de Maatschappelijke Ondernemers Groep , GGZ Nederland , VGN en Zorgverzekeraars Nederland de afspraak om deze jongeren sneller te onderzoeken en waar nodig te starten met psychiatrische hulp in de justitiële opvanginrichting . Binnen drie maanden na de start van het urgentieplan bleek 96 procent van de jongeren in de JJI's gescreend te zijn door multidisciplinaire teams . Vervolgens leidden deze snelle screenings in een aantal gevallen tot versnelde diagnostiek . Verder kwam er in het tweede deel van 2004 ook aanzienlijk meer ambulante hulp voor de JJI-jongeren . In de GGZ-sector gold dit voor 187 jongeren . Het screenen van dossiers is beklijfd : in 8 van de 11 JJI's screent een multidisciplinair team de dossiers van nieuw ingestroomde jongeren regelmatig . De ketenpartners leren door de samenwerking bij de screening elkaar beter kennen , wat niet zelden tot een beter hulpaanbod leidt . Met het urgentieplan , waarvoor Ross 7 miljoen euro heeft uitgetrokken , is een eerste stap gemaakt , maar het ontbreken van passend zorgaanbod als vervolg is hierdoor niet minder geworden . Daarom zijn staatssecretaris Ross en minister Donner ( Justitie ) vandaag met een Plan van Aanpak gekomen voor passend zorgaanbod voor jongeren met ernstige gedragsproblemen . Ross schrijft in het urgentieplan dat ze , zolang het Plan van Aanpak in uitvoering is , het urgentieplan voort blijft zetten .

WR-P-E-F-0000000845.dcoi
Kabinet wil vergrijzing in goede banen leiden Persbericht , 19-4-2005 Dat er straks veel meer mensen oud zullen zijn hoeft volgens het kabinet geen bedreiging te zijn en kan zelfs een verrijking zijn . Als de samenleving zich er maar vroeg genoeg op voorbereidt . Dat blijkt uit de Nota Ouderenbeleid die vrijdag door de Ministerraad met enige aanvullingen is goedgekeurd . Nu zijn er op iedere tien werkenden drie gepensioneerden . In 2030 zijn er op iedere tien werkenden zes gepensioneerden . Deze `` grijze druk " op onze stelsels begint vanaf 2010 toe te nemen . Een andere ontwikkeling is dat mensen langer leven , langer gezond blijven , langer aan het arbeidsproces kunnen deelnemen , vaker hoger opgeleid zijn , naast de AOW vaak een aanvullend pensioen hebben , of vermogen en een eigen woning . Om de nadelige effecten van vergrijzing in goede banen te leiden en te profiteren van de voordelen , heeft het kabinet zeven speerpunten in het ouderenbeleid geformuleerd die de komende tijd steeds weer op de agenda zullen terugkomen : Gezond oud worden Gezond oud worden begint met een gezonde levensstijl op jonge leeftijd . Overgewicht , roken , ongezonde voeding en gebrek aan beweging vormen een aanslag op gezondheid . Het kabinet pleit voor : een leven lang sporten en bewegen en zet zich in voor het bestrijden van bewegingsarmoede . Een actieve bijdrage aan de maatschappij op latere leeftijd Zolang we kunnen , moeten we een actieve bijdrage aan de samenleving kunnen leveren en er volop aan kunnen deelnemen . Het kabinet wil de arbeidsparticipatie van ouderen tot aan hun 65e jaar verhogen . Ook wil het leeftijdsdiscriminatie en andere belemmeringen wegnemen voor mensen die door willen werken na de 65 . Inkomen op peil houden Wie oud is moet financieel in staat zijn een zelfstandig leven te kunnen leiden . Generaties moeten solidair zijn met elkaar . Het kabinet pleit voor : verhoging van de arbeidsparticipatie om meer schouders de lasten te helpen dragen . Ook moeten we nu niet teveel schulden maken die onze kinderen moeten afbetalen , omdat ze ook de lasten van de vergrijzing moeten dragen . Adequate woonvoorzieningen Wie ouder wordt moet een ruim aanbod hebben van passender woonruimte , met aandacht voor individuele wensen , ingericht op zelfredzaamheid en te combineren met zorg . Het gevolg is dat er doorstroming komt en gezinswoningen beschikbaar komen voor jongere generaties . Eerder presenteerde het kabinet al een plan om 255.000 extra nultreden woningen te realiseren voor 2009 , waarvan 99.000 geschikt voor zorg . Vrij en veilig bewegen in de omgeving Ouderen moeten zich veilig voelen in de eigen wijk . Het kabinet zet daarom via het Groot Steden Beleid in op preventie , meer blauw in de wijk , lik-op-stuk rechtspraak , deelname van buurtvaders , etc. Het openbaar vervoer en openbare gebouwen moeten geleidelijk aan toegankelijker en beter bereikbaar worden voor ouderen en mensen met functiebeperkingen . Wijken moeten ` vergrijzingsproof ' worden gemaakt . Zorg verzekeren Het kabinet wil de zorgmiddelen veiligstellen voor de meest kwetsbare mensen . Er moet voldoende en toegankelijke zorg beschikbaar zijn , met keuzevrijheid en van goede kwaliteit . Ook de inzet van innovatief gereedschap en investeren in kennisontwikkeling krijgen prioriteit . Het kabinet gaat de ondersteuning in de woonwijken verder versterken . Waardig kunnen sterven Het kabinet wil rekening houden met wensen van de stervende en zijn naasten . Het wil de palliatieve zorg versterken , dat is de medische en psychosociale hulp om kwaliteit in de laatste fase van het leven te behouden . Het plan is niet om deze zorg apart te organiseren , maar zoveel mogelijk door reguliere zorgverleners , zoals huisartsen en wijkverpleegkundigen te laten leveren . Medische besluitvorming over het levenseinde moet zorgvuldig en toetsbaar blijven , naar de opvattingen van onze samenleving . De nota Ouderenbeleid is opgesteld door Staatssecretaris Ross-Van Dorp . Zij is verantwoordelijk voor het coördineren van beleid gericht op ouderen namens alle betrokken departementen .

WR-P-E-F-0000000846.dcoi
Consulententeams voor de verpleeghuiszorg van start Persbericht , 19-4-2005 De consulententeams voor de verpleeghuiszorg kunnen vanaf vandaag worden ingeroepen . Zij kunnen praktische ondersteuning bieden voor het verbeteren van de verpleeghuiszorg en worden ingeroepen om onaanvaardbare risico's in de zorg voor individuele cliënten te voorkomen . De aanvragen voor hulp van de teams worden gedaan bij het ingerichte Steunpunt Verpleeghuiszorg . Dat maakt staatssecretaris Ross-Van Dorp van Volksgezondheid , Welzijn en Sport vandaag bekend . Behalve verpleeghuizen kunnen ook verpleeghuisunits van verzorgingshuizen en kleinschalige vormen van verpleeghuiszorg een beroep doen op het steunpunt . Cliënten en hun familie kunnen dat ook doen , maar dan wel in samenspraak met de zorginstelling . Voor de ondersteuning wordt een pool van deskundigen uit de verpleeghuiszorg samengesteld . Deze betrokkenheid van de sector zelf vindt staatssecretaris Ross belangrijk omdat de beste werkwijzen op die manier rechtstreeks kunnen worden uitgewisseld . De deskundigen zijn bij voorkeur afkomstig uit de eigen regio van het verpleeghuis . Na een verzoek om ondersteuning door het Steunpunt wordt binnen enkele dagen een afspraak gemaakt met de instelling of met de individuele cliënt . Heeft het verzoek betrekking op de zorgorganisatie , dan bezoeken experts het verpleeghuis om het probleem in kaart te brengen . Daarna stellen ze een verbeterplan op . Wil het verpleeghuis ondersteuning bij de zorgverlening aan een individuele cliënt , dan doet een consulent of een consulententeam nader onderzoek , waarna een advies volgt . Zo nodig wordt tijdelijk extra expertise ingezet . Die wordt in natura of op basis van een goedgekeurd budget ter beschikking gesteld . De extra inzet voor de individuele cliënt of zorginstelling is per definitie tijdelijk . De middelen die beschikbaar worden gesteld om de problemen op te lossen zijn niet bedoeld voor de exploitatie van de instelling , maar om het tekort in de zorgverlening direct op te heffen of de organisatie direct te verbeteren . Om snel en efficiënt te kunnen werken maakt het Steunpunt Verpleeghuiszorg gebruik van de expertise van bestaande organisaties in de zorg . Voor ondersteuning bij verbetering van de organisatie van de zorg is dat het NIZW , Nederlands Instituut voor Zorg en Welzijn . Voor de ondersteuning op cliëntniveau zijn dat de Centra voor Consultatie en Expertise ( CCE ) . Het telefoonnummer van het Steunpunt is : 0900 -- 24 24 240 .

WR-P-E-F-0000000847.dcoi
Knelpunten invoering DBC's aangepakt Persbericht , 19-4-2005 Sinds 1 januari 2005 geldt in de ziekenhuiszorg een nieuw declaratiesysteem op basis van diagnose behandelingscombinaties ( DBC's ) . En sinds 1 februari 2005 bestaan er voor een aantal behandelingen ( ongeveer 10 % van de ziekenhuiszorg ) geen centraal vastgestelde tarieven meer , maar zijn de prijzen vrij . Dit geldt onder andere voor knie- , heup en staaroperaties . Ziekenhuizen en verzekeraars onderhandelen hier over . Partijen beschouwen 2005 vooral als een overgangsjaar . Knelpunten die zich in dit jaar voor doen bij de invoering van het DBC-systeem worden opgespoord en aangepakt . Dit heeft het ministerie van VWS afgesproken met ziekenhuizen , medisch specialisten en zorgverzekeraars . Minister Hoogervorst schrijft dit in een brief aan de Tweede Kamer . Knelpunten doen zich voor bij het op gang komen van het declaratieverkeer en informatievoorziening aan patiënten . Voor het declaratieverkeer is dit deels terug te voeren op de ICT-toepassingen . Zorgverzekeraars hebben toegezegd zich te zullen inzetten om te voorkomen dat er liquiditeitsproblemen bij ziekenhuizen ontstaan . Hiervoor worden zonodig bevoorschottingsafspraken tussen ziekenhuizen en verzekeraars gemaakt . Ziekenhuizen hoeven zodoende niet in geldproblemen te komen als gevolg van het nieuwe systeem . Salarissen en vakantiegeld kunnen dus gewoon worden uitbetaald . Intussen wordt ook de voorlichting verder verbeterd . Er is een nieuwe website http://www.werkenmetdbcs.nl / die ziekenhuizen , artsen en verzekeraars praktische informatie biedt over het invoeren van DBC's . Verder wordt bij alle rekeningen aan de patiënt een toelichtende standaardbijsluiter gevoegd . Zo kunnen er geen misverstanden ontstaan over de DBC-codes op de rekeningen .

WR-P-E-F-0000000848.dcoi
VWS verantwoordelijk voor opvang en behandeling van probleemjeugdigen Persbericht , 15-4-2005 Het ministerie van Volksgezondheid , Welzijn en Sport ( VWS ) wordt verantwoordelijk voor jeugdigen die nu nog op civielrechtelijke titel in een justitiële jeugdinrichting worden geplaatst . Hiertoe wordt de Wet op de jeugdzorg aangepast , zodat gesloten crisisopvang en behandeling ook binnen dit kader mogelijk wordt . Naar verwachting wordt een daartoe strekkende wetswijziging nog dit jaar bij de Tweede Kamer ingediend . De ministerraad heeft dit op voorstel van minister Donner van Justitie en staatssecretaris Ross van VWS besloten . Uitgangspunt van de gewijzigde Wet op de jeugdzorg is de zorg die de jeugdige nodig heeft . Zodra de Wet gewijzigd is -- naar verwachting begin 2007 -- worden jeugdigen die vanwege een crisissituatie gesloten moeten worden geplaatst , niet langer opgenomen in justitiële opvanginrichtingen . Hiervoor creëert VWS alternatief zorgaanbod . Voor de huidige justitiële behandelinrichtingen , die een passend behandelaanbod leveren in het kader van de gewijzigde Wet op de jeugdzorg , is het mogelijk om straks aangewezen te worden als instellingen voor de vaak langerdurende behandeling en scholing van deze jeugdigen . Dit voorkomt kapitaal- en deskundigheidsverlies . Justitie zal vanaf de inwerkingtreding van de gewijzigde wet het budget behorend bij de civiele doelgroep volledig overhevelen naar VWS . In de tussenliggende periode , vóór de wetswijziging , wil het kabinet de opvang van jeugdigen in justitiële jeugdinrichtingen zoveel mogelijk beperken . Dat kan door te investeren in de uitbreiding van alternatief behandelaanbod in de jeugdzorg . Gezien de complexe problematiek van de doelgroep is de ontwikkeling van intersectorale zorgprogramma's en een goede regionale spreiding van belang . Daarnaast kunnen jeugdigen onder de 12 jaar vanaf mei in de Horizon worden geplaatst . Een deel van de middelen die voor de komende jaren zijn gereserveerd voor uitbreiding van de capaciteit van de justitiële jeugdinrichtingen , wordt voor het realiseren van het nieuwe zorgaanbod aangewend . Het gaat om een bedrag van 12 miljoen euro in 2005 en 14 miljoen euro vanaf 2006 . Dit bedrag zal worden besteed aan de verdere ontwikkeling en uitbreiding van zeer intensief ambulant zorgaanbod , maar ook aan nieuwe vormen van gestructureerde residentiële zorg . Bij dit laatste kan gedacht worden aan open voorzieningen met intensievere begeleiding , maar ook aan trajecten waar een geleidelijke overgang van kortdurend gesloten naar open behandeling mogelijk is . Dit aanbod start zo snel mogelijk . In 2003 verbleven circa 2.000 jeugdigen in een justitiële jeugdinrichting op basis van een civielrechtelijke titel . Dit is ongeveer de helft van het totale aantal jeugdigen dat in 2003 in een justitiële jeugdinrichting verbleef . Ongeveer 700 jeugdigen verbleven in een justitiële opvanginrichting en ongeveer 1300 jeugdigen in een justitiële behandelinrichting .

WR-P-E-F-0000000849.dcoi
Overeenstemming tussen minister VWS en alcoholbranche over aanpak drinken onder de 16 Persbericht , 12-4-2005 Minister Hoogervorst gaat akkoord met de aanscherping van de zelfregulering rond alcoholreclame gericht op jongeren die de branche nu heeft doorgevoerd . Hoogervorst heeft dit eerder voorgesteld in zijn recente beleidsbrief Alcohol en jongeren . Hiermee ziet Hoogervorst vooralsnog af van een wettelijke reclamebeperking . De producenten en importeurs van alcoholhoudende dranken , verenigd in de STIVA , hebben voorgesteld op korte termijn alle tv-reclame voor alcoholhoudende drank overdag en in de vroege avonduren te voorzien van een educatieve slogan gericht op niet drinken onder de zestien jaar . Op dit moment is 40 % van alle tv-reclameboodschappen voorzien van de bekende slogan `` Geniet , maar drink met mate " . Ook worden tv- en radioreclames voortaan vóór uitzending getoetst aan de Reclamecode voor Alcoholhoudende Drank . Bij overtreding van de Reclamecode kunnen adverteerders worden beboet . Verder introduceert de STIVA onder meer een verbod op alcoholreclame via SMS , ringtones , chatboxen en videogames die aantrekkelijk zijn voor jongeren . Daarnaast gaat de alcoholbranche ook de financiering van onderzoek naar alcoholgebruik bij jongeren continueren . De STIVA is -- net als de overheid en voorlichtingsorganisaties als het NIGZ en het Trimbos-instituut - bezorgd om het toegenomen drankmisbruik onder jongeren . Zij wil haar maatschappelijke verantwoordelijkheid tonen en positief reageren op de oproep van Minister Hoogervorst om de zelfregulering verder aan te scherpen . De alcoholbranche wil op deze wijze de voorlichtingsacties van het NIGZ en het Trimbos Instituut ondersteunen . Deze acties richten zich op opvoeders en jongeren . Doel is door middel van samenwerking het verontrustende alcoholgebruik onder jongeren terug te dringen en met name het gebruik onder de 16 , in verband met de extra grote gezondheidsrisico's voor deze leeftijdscategorie .

WR-P-E-F-0000000850.dcoi
Gefaseerde invoering overheveling GGZ naar zorgverzekeringswet Persbericht , 8-4-2005 De overheveling van de geneeskundige geestelijke gezondheidszorg ( GGZ ) van de Algemene Wet Bijzondere Ziektekosten ( AWBZ ) naar de nieuwe Zorgverzekeringswet ( Zvw ) wordt gefaseerd ingevoerd . Dit staat in een brief aan de Tweede Kamer waarmee de ministerraad op voorstel van minister Hoogervorst van Volksgezondheid , Welzijn en Sport heeft ingestemd . De eerste fase gaat in op 1 januari 2006 , de tweede fase in 2007 . Zowel zorgverzekeraars als zorgverleners hebben aangegeven dat op deze wijze een zorgvuldige overheveling van de geneeskundige GGZ kan plaatsvinden . Aanbieders zullen per 1 januari 2006 op cliëntniveau bij het zorgkantoor declareren . Zo kunnen verzekeraars in 2006 inzicht krijgen in welke mate hun cliënten gebruik maken van de GGZ . Ook wordt vastgelegd dat de geneeskundige GGZ per 1 januari 2007 onderdeel is van het basispakket in de Zvw . Per 1 januari 2007 zullen de verzekeraars risico lopen over de geneeskundige GGZ . Een gefaseerde invoering heeft geen consequenties voor de invoering van diagnose behandelingscombinaties ( DBC's ) in de GGZ . In 2006 wordt gestart met de verplichte registratie van DBC's door de GGZ-aanbieders . In 2007 vindt naast registratie ook declaratie en inkoop plaats van DBC's . Verder blijven de aparte afspraken met de GGZ-sector in het kader van het AWBZ-convenant in 2006 gehandhaafd . Dit persbericht is op 8 april 2005 na afloop van de ministerraad uitgebracht door de Rijksvoorlichtingsdienst RVD .

WR-P-E-F-0000000851.dcoi
Effecten no-claimregeling worden onderzocht Persbericht , 8-4-2005 De ministerraad heeft op voorstel van minister Hoogervorst van Volksgezondheid , Welzijn en Sport ingestemd met toezending aan de Eerste en Tweede Kamer van het evaluatiekader voor de no-claimteruggaveregeling . Dit evaluatiekader is toegezegd tijdens een debat met de Eerste Kamer op 21 december 2004 . In het evaluatiekader is uitgewerkt op welke effecten de regeling zal worden geëvalueerd : het aantal doorverwijzingen van huisartsen naar medisch specialisten ; het gebruik van de spoedeisende eerste hulp verleend door ziekenhuizen ; het gebruik van genees- en hulpmiddelen ; eventuele extra druk op de huisartsenzorg ; mogelijke onbedoelde effecten voor het zorggebruik en de financiële effecten van de regeling . In Eerste en Tweede Kamer leeft de wens om op zo kort mogelijke termijn inzicht te krijgen in een aantal effecten van de no-claimteruggaveregeling . Daarom zal een eerste evaluatie over 2005 al plaatsvinden in het voorjaar van 2006 . Een uitgebreide analyse op het niveau van verzekerden zal geruime tijd daarna beschikbaar komen . In 2005 is in de ziekenfondsverzekering de no-claimteruggaveregeling ingevoerd . Deze no-claimteruggaveregeling houdt in dat ziekenfondsverzekerden van 18 jaar en ouder na afloop van een kalenderjaar van hun ziekenfonds een bedrag terug krijgen indien zij in dat jaar geen of weinig zorg gebruiken . Als zij in 2005 voor minder dan E 255 aan zorg ten laste van het ziekenfonds gebruiken , krijgen zij een no-claimteruggaaf . De huisartsenzorg , verloskundige zorg en kraamzorg vallen niet onder deze regeling . Met de no-claimteruggaaf wil de regering de eigen verantwoordelijkheid van de verzekerden versterken en de collectieve verantwoordelijkheid beperken . Ook verwacht de regering dat verzekerden door de no-claimteruggaaf een betere afweging zullen maken bij het gebruik van zorg . De brief aan de Eerste en Tweede Kamer bevat ook een eerste analyse van de mogelijkheden tot integratie van de zorgtoeslag , de fiscale aftrek van buitengewone uitgaven en de tegemoetkomings-regeling buitengewone uitgaven . Voor 2006 zijn een aantal technische aanpassingen haalbaar . Hiermee wordt bereikt dat de regelingen vanaf 2006 correct werken en geen conflicterende bepalingen bevatten . Daarnaast zullen de mogelijkheden worden verkend om na 2006 tot verdere aanpassingen te komen . Dit persbericht is op 8 april 2005 na afloop van de ministerraad uitgebracht door de Rijksvoorlichtingsdienst RVD .

WR-P-E-F-0000000852.dcoi
Kabinet stemt in met nieuw bekostigingssysteem huisartsen Persbericht , 8-4-2005 Het kabinet heeft ingestemd met de voorstellen voor een nieuw bekostigingssysteem voor de huisartsenzorg . Minister Hoogervorst ( VWS ) heeft hierover vorige week een principe-akkoord gesloten met de Landelijke Huisartsenvereniging en Zorgverzekeraars Nederland . Een nieuw financieringssysteem voor huisartsen is nodig door de komst van het nieuwe verzekeringsstelsel in 2006 . Iedere Nederlander is dan op basis van een standaardverzekering verplicht verzekerd van curatieve zorg . Vanaf 2006 brengen huisartsen voor ieder consult het consulttarief in rekening . Daarnaast ontvangen zij van de zorgverzekeraar voor iedere ingeschreven verzekerde een tarief van ongeveer 45 euro . Daarbovenop komt een drietal modulaire vergoedingen . Deze worden tussen de huisarts en zorgverzekeraar afgesproken . Daarnaast zal gewerkt gaan worden aan een gezamenlijk actieplan om de bureaucratie voor huisartsen te verminderen . Dit persbericht is op 8 april 2005 na afloop van de ministerraad uitgebracht door de Rijksvoorlichtingsdienst RVD .

WR-P-E-F-0000000853.dcoi
Overeenkomst voor de jeugd Persbericht , 8-4-2005 Dertien gemeenten , vier provincies / stadsregio's en het Rijk hebben vandaag de Jong-overeenkomst getekend . Namens het Rijk hebben de ministers van Bestuurlijke Vernieuwing en Koninkrijksrelaties , Financiën , Justitie , Onderwijs Cultuur en Wetenschap , Sociale Zaken en Werkgelegenheid , Vreemdelingenzaken en Integratie en de staatssecretaris van Volksgezondheid , Welzijn en Sport getekend . Het aantal gemeenten is met twee Brabantse gemeenten - Cuijk en Haldeberge - verhoogd naar 13 , om juist ook ervaring op te kunnen doen in kleinere gemeenten . Tevens hebben de provincies Noord-Brabant en Overijssel en de stadsregio's Amsterdam en Rotterdam mee getekend . De gemeenten zullen een jaar lang in de praktijk bekijken hoe door betere samenwerking van instanties kan worden voorkomen dat jongeren in de knel komen en uitvallen . Adoptie De bij Operatie Jong betrokken bewindspersonen adopteren gedurende de looptijd van de Jong-overeenkomst een of enkele gemeenten . Dit houdt niet alleen in dat de lokale en regionale bestuurders de bewindspersonen direct kunnen benaderen , maar ook dat de bewindspersonen op werkbezoek gaan in de door hen geadopteerde gemeenten . De 13 gemeenten zijn gekozen omdat zij bewezen hebben dat ze voortvarend aan de slag zijn op het jeugdbeleid en zij hebben ook zelf eigen speerpunten afgesproken in de overeenkomst . De adopterende bewindspersonen willen de bestaande verkokering in het jeugdbeleid aanpakken en willen de samenhang tussen rijk en medeoverheid versterken . De 13 deelnemende gemeenten zijn als volgt geadopteerd : Almelo ( minister Van der Hoeven ) Amsterdam ( minister Zalm ) Borne ( minister Van der Hoeven ) Breda ( minister Zalm ) Cuijk ( staatssecretaris mw. Ross-van Dorp ) Eindhoven ( minister De Geus ) Enschede ( minister Verdonk ) Halderberge ( staatssecretaris mw. Ross-van Dorp ) Helmond ( minister Verdonk ) Hengelo ( minister Donner ) 's Hertogenbosch ( minister Van der Hoeven ) Rotterdam ( staatssecretaris mw. Ross-van Dorp ) Tilburg ( minister Donner ) Rode Telefoon Voor gemeenten en provincies / stadsregio's is gedurende de looptijd van de Jong-overeenkomst , een meldpunt ( Rode Telefoon ) beschikbaar bij de Commissaris voor het jeugd- en jongerenbeleid voor specifieke en concrete knelpunten . Jong-overeenkomst Doel van de Jong-overeenkomst is om in het afgesproken jaar in de praktijk te komen tot een resultaatgerichte samenwerking om uitval van jongeren te voorkomen . Problemen die bestaan in de jeugdketen en hindernissen die resultaatgericht samenwerken verhinderen , zullen worden benoemd . Afgesproken is dat de oplossingsvoorstellen die de gemeenten formuleren , ook voor andere gemeenten en provincies / stadsregio's beschikbaar zijn . De partijen van de Jong-overeenkomst willen de voorzieningen voor jeugdigen en hun opvoeders toegankelijker en herkenbaar positioneren . De ervaringen die worden opgedaan , dienen als basis voor verbetervoorstellen ten aanzien van wet- en regelgeving . Na een jaar worden de uitkomsten geëvalueerd en oplossingen voor de knelpunten landelijk worden uitgerold . De Jong-overeenkomst staat op de internetsite http://www.minvws.nl / en http://www.operatiejong.nl / .

WR-P-E-F-0000000854.dcoi
Restitutiebesluit ziekenfondswet wordt ingevoerd Persbericht , 5-4-2005 De Raad van State heeft positief geadviseerd over het Vergoedingsbesluit Ziekenfondswet . Daardoor wordt het voor ziekenfondsverzekerden mogelijk om voor bepaalde vormen van zorg in plaats van zorg in natura een vergoeding van de kosten ( restitutie ) te krijgen . Er wordt naar gestreefd om de maatregel per 1 mei in te voeren . Nu nog zijn ziekenfondsverzekerden uitsluitend aangewezen op de door hun ziekenfonds gecontracteerde zorgaanbieders . Na inwerkingtreding van het besluit kunnen zij naar eigen keuze ook een beroep doen op zorgaanbieders , die geen overeenkomst hebben gesloten met hun ziekenfonds . De kosten daarvan krijgen zij van hun ziekenfonds dan toch ( gedeeltelijk ) vergoed . Het ziekenfonds bepaalt zelf de hoogte van de vergoeding . De vormen van zorg waarvoor deze regeling geldt zijn medisch-specialistische hulp ( diagnose behandeling combinaties in het zgn. B-segment ) , fysiotherapie , hulpmiddelen en ( zittend ) ziekenvervoer . Wanneer een ziekenfondsverzekerde straks van de regeling gebruik wil maken , is het verstandig om van te voren bij het ziekenfonds te informeren naar de hoogte van de vergoeding en de ( overige ) voorwaarden . Zeker wanneer het ziekenfonds dat niet al via een mededeling aan zijn verzekerden heeft duidelijk gemaakt . De zorg in natura moet voor alle verzekerden voldoende bereikbaar blijven .

WR-P-E-F-0000000855.dcoi
VWS , LHV en ZN bereiken akkoord over financiering huisartsenzorg Persbericht , 1-4-2005 Het ministerie van VWS , de Landelijke Huisartsen Vereniging en Zorgverzekeraars Nederland hebben een principe-akkoord bereikt over een nieuw financieringssysteem voor huisartsen vanaf 2006 . Het betreft een nog nader uit te werken gemengd systeem , dat uit drie elementen zal bestaan : een tarief per verleend consult van iets boven de 7 euro , een tarief per ingeschrevene van ongeveer 45 euro èn een vergoeding op basis van drie modules ( praktijkondersteuning , populatiegebonden kosten , variabele kosten ) . Nieuw systeem Een nieuw financieringssysteem voor huisartsen is nodig door de komst van het nieuwe verzekeringsstelsel in 2006 . Iedere Nederlander is dan op basis van een standaardverzekering verplicht verzekerd van curatieve zorg . Vanaf 2006 brengen huisartsen de verzekerde voor ieder consult het consulttarief in rekening . Daarnaast ontvangen zij van de zorgverzekeraar voor iedere ingeschreven verzekerde een tarief van ongeveer 45 euro . Daarbovenop komen een drietal modulaire vergoedingen . Deze worden tussen de huisarts en zorgverzekeraar afgesproken . Ten eerste een vergoeding voor een praktijkondersteuner . Hiervoor komt 20 miljoen euro extra beschikbaar via doelmatiger voorschrijven van geneesmiddelen vanuit de tweede lijn . Ten tweede komt er een vergoeding van relatief hoge populatiegebonden kosten , die van regio tot regio kunnen verschillen . Bijvoorbeeld de kosten van een kleine solo-praktijk op het platteland of van de zorg aan ouderen of aan verzekerden in achterstandswijken . Ten derde kan de huisarts in aanmerking komen voor een vergoeding van variabele kosten . Deze vergoeding is bedoeld om variëteit in de praktijkvoering tot stand te brengen . Bijvoorbeeld samenwerkingsverbanden , innovaties en bijzonder aanbod van huisartsenzorg ( chronisch zieken , kleine chirurgie ) . Andere afspraken De partijen hebben verder afgesproken nader onderzoek te doen naar het functioneren van de nieuwe ondersteuningsstructuur en de inzet van middelen die hiervoor beschikbaar zijn . Verder hebben de partijen het streven vastgelegd om de huisartsenpraktijk licht uit te breiden om het toekomstige tekort aan huisartsen op te vangen . Meer samenwerkingsverbanden , meer herschikking van taken en meer praktijkondersteuning zijn hiervoor een voorwaarde . Daarnaast zal gewerkt gaan worden aan een gezamenlijk actieplan om de bureaucratie voor huisartsen te verminderen . Ook komen er nadere afspraken over de positie van de apotheekhoudende huisarts .

WR-P-E-F-0000000856.dcoi
Hygiënevoorschriften voor tatoeages in warenwet Persbericht , 1-4-2005 Hygiënisch werken bij het zetten van tatoeages , piercings en permanente make-up wordt vastgelegd in de Warenwet . Dit heeft het kabinet op voorstel van minister Hoogervorst van Volksgezondheid , Welzijn en Sport besloten . Onhygiënisch werken kan bij het piercen en het plaatsen van tatoeages leiden tot onder andere infecties met Hepatitis B en C en HIV . Op verzoek van het ministerie stellen de Gemeentelijke Gezondheidsdiensten ( GGD-en ) in Nederland een rapport op met hygiënevoorschriften waarmee schoon werken in de branche landelijk wordt ingevuld . Kennis over de manier waarop hygiënisch moet worden gewerkt , is vooral bij de GGD-en aanwezig . De Voedsel en Warenautoriteit gaat de hygiënevoorschriften handhaven .

WR-P-E-F-0000000857.dcoi
Ross en Donner schrappen bureaucratische regeling in jeugdzorg Persbericht , 31-3-2005 Naar schatting 10.000 jongeren in de jeugdzorg hoeven zich niet voor 1 juli dit jaar te laten indiceren . Hiertoe hebben staatssecretaris Ross ( VWS ) en minister Donner ( Justitie ) besloten . Het gaat om jongeren die al voor 1 januari 2005 jeugdzorg ontvangen . Doordat de indicatiestelling voor de duizenden jongeren vervalt , kunnen de medewerkers van de bureaus jeugdzorg zich met de uitvoering van uitvoeringszaken bezighouden . ` We schrappen een bureaucratische regel , en de tijd die daarmee vrijkomt , kan in de zorg voor de jongeren gestoken worden ' , aldus Ross . Donner en Ross schrappen de indicatiestelling op advies van de jeugdzorgbrigade . Deze werd vorig jaar in het leven geroepen , nadat de Eerste Kamer de Wet op de Jeugdzorg had aangenomen , maar de vrees uitsprak dat de invoering ervan tot meer bureaucratie zou leiden . Ross en Donner vroegen eind vorig jaar oud-minister Frank de Grave om een brigade aan te voeren , die op zoek zou gaan naar overbodige regeltjes in de jeugdzorg . Later dit voorjaar zal de brigade met een uitgebreid eerste verslag komen . De aanbeveling over de indicatiestelling voor 1 juli van jongeren die voor 1 januari 2005 al jeugdzorg kregen , loopt daar op vooruit . ` Dit signaal was dusdanig concreet en op korte termijn op te lossen , dat wij u daarover nu vast willen berichten ' , geeft De Grave aan in het eerste voortgangsgesprek met Ross en Donner .

WR-P-E-F-0000000858.dcoi
Topman Golden Tulip onderzoekt verpleeghuizen Persbericht , 30-3-2005 Staatssecretaris Ross-Van Dorp van VWS heeft Hans Kennedie , President en CEO van de Golden Tulip Hospitality Group , gevraagd onderzoek te doen naar de tekortschietende kwaliteit in verpleeghuizen . Kennedie heeft de opdracht aanvaard en zal zijn bevindingen mogelijk voor 1 juni presenteren . Kennedie zal zich bij zijn onderzoek laten bijstaan door een team aan deskundigen . Volgens Ross moet de kwaliteit van verpleeghuizen structureel worden verbeterd . Ze vermoedt dat extra geld geen oplossing biedt als de bedrijfsvoering en organisatie niet in staat zijn dat geld in kwaliteitverbetering om te zetten . Ze kondigde daarom al eerder aan de sector te laten doorlichten . Ross kiest voor iemand met ruime ervaring in het hotelwezen . Zij verwacht dat Kennedie vanuit deze sterk op kwaliteit en dienstverlening georiënteerde sector een deskundig en onafhankelijk oordeel kan geven . Ross wil antwoord op de vraag waarom de ene instelling met hetzelfde budget wèl goede zorg kan bieden en de andere niet . Ross wil verder weten of de tekortschietende kwaliteit aan de organisatie van de zorg ligt , aan de manier van zorgen , aan de kwaliteit van het personeel , leiderschap , wet- en regelgeving of aan financiële armslag voor de verpleeghuizen . Ross heeft Kennedie ook gevraagd te kijken hoe de verpleeghuizen in het buitenland hier mee omgaan . Kennedie zal verpleeghuizen bezoeken en zich laten bijstaan door deskundigen op het gebied van zorg , eten en drinken , inrichting , organisatie , financiën , logistiek , personeel en opleidingen . Ross heeft naast het onderzoek ook andere maatregelen aangekondigd om de kwaliteit te verbeteren : De Inspectie voor de Gezondheidszorg zal de hele verpleeghuissector de komende 22 maanden onder de loep nemen ; Er is een meldpunt bij de Inspectie geopend waar mensen terecht kunnen met klachten ; Er is tien miljoen euro extra beschikbaar om consulententeams te kunnen laten ingrijpen bij verpleeghuizen die onder de maat blijven presteren ; Met de verpleeghuissector is afgesproken dat deze met scherpere normen voor kwaliteit komt .

WR-P-E-F-0000000859.dcoi
Wijziging financiering instellingen uitgesteld tot 1 januari 2007 Persbericht , 25-3-2005 Staatssecretaris Ross-Van Dorp van Volksgezondheid , Welzijn en Sport stelt de wijziging van de bekostiging van intramurale zorg die in AWBZ instellingen wordt gegeven uit tot 1 januari 2007 . De randvoorwaarden voor een zorgvuldige invoering van de zogeheten functiegerichte bekostiging ontbreken . Dat schrijft zij vandaag in een brief aan de Tweede Kamer . Na de invoering van de functiegerichte bekostiging voor extramurale zorg buiten de instellingen was het de bedoeling die financiering voor zorg in instellingen in 2006 in te voeren . Met die nieuwe bekostiging kunnen de instellingen meer op zorgzwaarte van de cliënten , die er verblijven , gefinancierd worden . In samenspraak met de brancheorganisaties , zorgverzekeraars , het CTG / ZAio ( College Tarieven Gezondheidszorg / ZorgAutoriteit in oprichting ) en het CVZ ( College voor Zorgverzekeringen ) zijn als hulpmiddel voor de invoering zogeheten intramurale zorgarrangementen ( IZA's ) ontwikkeld . Die arrangementen bestaan uit verschillende combinaties van functies . In de maanden februari en maart zijn alle betrokken partijen in 32 regionale bijeenkomsten daarover geïnformeerd . Daar gaven de brancheorganisaties echter aan dat zij het tempo van de invoering te hoog vinden . Ook stelden zij dat nog onvoldoende aan de randvoorwaarden is voldaan . Zij doelen onder meer op het tijdig ter beschikking staan van software en duidelijkheid over de toedeling van kosten aan functies en zorgarrangementen . Op grond van de signalen uit de regionale bijeenkomsten en de argumenten van de brancheorganisaties heeft staatssecretaris Ross in overleg met die organisaties besloten de invoering van de functiegerichte bekostiging met een jaar uit te stellen tot 1 januari 2007 . Zij benadrukt echter dat uitstel wat haar betreft geen afstel betekent .

WR-P-E-F-0000000860.dcoi
Kabinet pakt alcoholgebruik kinderen aan Persbericht , 24-3-2005 De ernst en omvang van de alcoholproblematiek onder jongeren is alarmerend . Kinderen drinken op steeds jongere leeftijd en jongeren drinken te vaak en te veel . Zeven van de tien kinderen drinkt al op of voor hun twaalfde jaar het eerste glas alcohol . Eenderde van de 15 - jarigen is maandelijks dronken . Nederlandse jongeren drinken het meest frequent van Europa en drinken per avond erg veel . Deze uitkomsten uit recente onderzoeken maken duidelijk dat er maatregelen nodig zijn om het alcoholgebruik onder jongeren en vooral kinderen terug te dringen . Dit schrijft minister Hoogervorst van Volksgezondheid , Welzijn en Sport in zijn beleidsbrief alcohol en jongeren waar het kabinet mee heeft ingestemd . In de beleidsbrief wordt een evenwichtig pakket aan maatregelen voorgesteld . Handhaving leeftijdsgrenzen : meer inspecties van de Voedsel en Warenautoriteit en de mogelijkheid tot schorsen van de horecavergunning . Voorlichting : meer voorlichting aan ouders en het voortzetten van voorlichting aan jongeren en kinderen op de basisschool . Prijsbeleid : accijnsbeleid wordt op jongeren afgestemd met een verbruiksbelasting van 0,60 euro op mixdranken , een verhoging van de bieraccijns met ruim 20 procent en een verlaging van 15 procent op de accijns van gedistilleerd . Reclame en marketing : toetsing vooraf van commercials aan de Reclamecode voor Alcoholhoudende Drank en een aanzienlijke beperking van radio- , TV- en bioscoopreclame richting jongeren , bij voorkeur via zelfregulering van het alcoholbedrijfsleven . Alcohol en veiligheid : interdepartementaal de gemeenten ondersteunen met horecabeleid , het bestrijden van illegale horeca en het rijden onder invloed . Dit persbericht is op 24 maart 2005 na afloop van de ministerraad uitgebracht door de Rijksvoorlichtingsdienst RVD .

WR-P-E-F-0000000861.dcoi
Reactie staatssecretaris Ross-Van Dorp op inspectierapporten over de zorg Persbericht , 22-3-2005 Het rapport ` Ondergrens van de zorg in verpleeghuizen beter bewaakt ' laat volgens staatssecretaris Ross-Van Dorp van VWS zien dat inspectie werkt . De 48 verpleeghuizen die eind 2004 niet voldeden aan de eisen van minimale zorg , verbeterden de zorg nadat de Inspectie voor de Gezondheidszorg hen op de knelpunten heeft gewezen . Nog één verpleeghuis staat onder verscherpt toezicht . De staatssecretaris onderschrijft de conclusie van de inspectie dat gerichte aandacht van de inspectie noodzakelijk blijft . Daarnaast zal zeer binnenkort een gezant worden aangesteld , die de succes- en faalfactoren in verpleeghuizen gaat onderzoeken . De vraag dient beantwoord te worden hoe het kan dat sommige verpleeghuizen de minimaal noodzakelijke zorg op onderdelen niet kunnen leveren . Het rapport ` Kwaliteitsborging in verpleeg- en verzorgingshuizen nader bekeken ' brengt aan het licht dat goed functionerende kwaliteitssystemen in een deel van de verpleeg- en verzorgingshuizen ontbreekt . De inspectie schrijft dat onvoldoende kwaliteitsborging niet wil zeggen dat onvoldoende zorg wordt geleverd . Maar bewoners kunnen daardoor wel onnodig risico lopen . Volgens staatssecretaris Ross zijn verpleeg- en verzorgingshuizen verplicht hun kwaliteitsbeleid te borgen . Artikel 4 van de Kwaliteitswet schrijft voor dat : ` De zorgaanbieder zorgt voor een systematische bewaking , beheersing en verbetering van de zorgverlening . ' Zij ondersteunt de inzet van de inspectie die erop gaat aandringen dat de verzorgingshuizen een inhaalslag gaan maken . Ross onderschrijft bovendien dat er per 1 juni dit jaar een set normen moet liggen voor verantwoorde zorg die meetbaar is . Die normen moeten gedragen worden door het hele veld van zorgaanbieders , verzekeraars , cliëntorganisaties en beroepsgroepen . Per 2006 moeten alle instellingen operationele kwaliteitssystemen hebben , in 2007 moeten die ook zijn geborgd .

WR-P-E-F-0000000862.dcoi
Ross lost knelpunt op in maatschappelijke opvang Persbericht , 16-3-2005 Staatssecretaris Ross van Volksgezondheid , Welzijn en Sport stelt twintig miljoen euro extra beschikbaar voor de zorg van kwetsbare mensen , voor wie zonder zorg maatschappelijke teloorgang dreigt . Zij wil dat de zorg die instellingen voor maatschappelijke opvang vorig jaar leverden in 2005 kan worden voortgezet . Dat schrijft zij woensdag in een brief aan de Tweede Kamer . Aanleiding voor het beschikbaar stellen van de extra middelen is de overgang van bekostiging via een subsidieregeling naar financiering uit de AWBZ . De subsidieregeling voor de begeleiding van cliënten van de geestelijke gezondheidszorg in de maatschappelijke opvang eindigde per 1 januari 2005 . De instellingen die deze subsidie ontvingen kregen tot 2005 de tijd om toelating aan te vragen voor financiering uit de AWBZ . Het College voor Zorgverzekeringen gaf 67 voorheen gesubsidieerde opvanginstellingen een erkenning : 57 voor maatschappelijke opvang en 10 voor vrouwenopvang . Voor de bekostiging van hen in 2005 is uitgegaan van de gecontracteerde zorg op 1 december 2004 . Naar nu blijkt hadden de zorgkantoren in 2004 echter ook productieafspraken gemaakt die betrekking hadden op een gedeelte van het jaar . Daarnaast leek er onvoldoende rekening te zijn gehouden met het wegvallen van de subsidieregeling en bleek er sprake van een ongelijke verdeling van het beschikbare budget over de regio's . Om helderheid te krijgen over eventuele tekorten heeft Ross Zorgverzekeraars Nederland de knelpunten laten inventariseren . Volgens de huidige inzichten blijkt daaruit dat 20 miljoen euro extra nodig is om de afspraken uit 2004 om te zetten naar afspraken op jaarbasis in 2005 . Voor de toekomst wil Ross de maatschappelijke opvang aan mensen , die langdurige zorg nodig hebben en bij wie behandelperspectief ontbreekt ( bij voorbeeld zwaar verslaafde personen ) , uit de AWBZ garanderen . Zij zullen een beroep kunnen doen op de AWBZ , schrijft zij . ` Dat blijft zo , ook wanneer de AWBZ is teruggebracht tot een verzekering voor onverzekerbare chronische en continue zorg . '

WR-P-E-F-0000000863.dcoi
Minder administratieve lasten zorg en voeding Persbericht , 11-3-2005 Het ministerie van VWS heeft een omvangrijk programma van aanvullende maatregelen samengesteld om de administratieve lasten in de zorg en de voedselindustrie terug te dringen . De maatregelen in de zorg hangen grotendeels samen met de vernieuwing van het zorgstelsel , waardoor veel VWS-regels voor zorgverzekeraars en zorgaanbieders verdwijnen . VWS zal de komende maanden in een aantal regionale bijeenkomsten hierover in gesprek gaan met vertegenwoordigers van het zorgveld . Doel van deze bijeenkomsten is om na te gaan hoe de VWS-deregulering in de zorg ook daadwerkelijk kan worden omgezet in afname van bureaucratie . Een ander onderdeel van het reductieprogramma betreft het stroomlijnen van gegevensuitwisseling , onder meer door gebruik van het burgerservice-nummer . Voor de voedingssector heeft Nederland op Europees niveau een voorstel gedaan voor vereenvoudiging van de Europese richtlijn voor etikettering van producten . Al met al brengt VWS de administratieve lasten tot en met 2007 terug met € 723 miljoen , waarvan een bedrag van € 295 miljoen al vorig jaar was gepresenteerd . Tegenover deze € 723 miljoen reductie staat een bedrag van € 70 miljoen aan nieuwe administratieve lasten , grotendeels als gevolg van nieuwe EU-richtlijnen op gebied van productveiligheid en allergenen . Het programma met aanvullende maatregelen is vandaag bekend gemaakt in een brief van minister Hoogervorst aan de Tweede Kamer . De brief is de uitwerking van de kabinetsbrede brief over de aanpak van administratieve lasten die minister Zalm van Financiën vandaag naar de Kamer heeft gestuurd .

WR-P-E-F-0000000864.dcoi
Grensoverschrijdende oefening pokken Persbericht , 11-3-2005 De ministeries van Volksgezondheid , Welzijn en Sport en Binnenlandse Zaken en Koninkrijksrelaties hebben samen met hun collega's uit België , Luxemburg en Duitsland vandaag in Vaals de workshop `` Outbreak Smallpox Crossing Borders " gehouden . Naast de Benelux waren ook vertegenwoordigers van de World Health Organisation ( WHO ) , Europese Unie ( EU ) en de Noord-Atlantische Verdragorganisatie ( NAVO ) aanwezig . De workshop op ambtelijk niveau werd begeleid door een internationale beoordelingsgroep onder leiding van oud-minister Hans Dijkstal van Binnenlandse Zaken en Koninkrijksrelaties . Het hoofddoel van de workshop was hoe de informatie-uitwisseling tussen België , Duitsland en Nederland bij een pokkenuitbraak kan worden ingericht en hoe de besluitvorming op elkaar wordt afgestemd . Uitgangspunt van de workshop was dat de resultaten een aanvulling zijn op afspraken die in WHO , EU en of NAVO-verband zijn gemaakt en vastgelegd . De bevindingen gaan onderdeel uitmaken van de nationale draaiboeken . De workshop van vandaag was beperkt tot informatie-uitwisseling op nationaal niveau . De bijeenkomst voorzag in de behoefte om internationale knelpunten te verkennen . Enkele conclusies zijn : Noodzaak tot internationale coördinatie en afstemming van informatie ; Noodzaak tot het maken van afspraken ten behoeve van éénduidige heldere informatie aan de bevolking ; Behoefte aan Europese regie en communicatie . In vervolgworkshops zullen ook de andere bestuursniveaus en de informatie-uitwisseling met Frankrijk aan de orde komen .

WR-P-E-F-0000000865.dcoi
Geschokte reacties op rapport Inspectie jeugdzorg Persbericht , 10-3-2005 Minister Donner van Justitie en Staatssecretaris Ross van VWS zijn geschokt door de uitkomsten van het rapport van de Inspectie jeugdzorg naar het tragisch overlijden van een driejarige peuter vorig jaar september . De Inspectie jeugdzorg heeft onderzoek gedaan naar de kwaliteit van het hulpverleningsproces aan de peuter . De bewindslieden hebben de Tweede Kamer hierover per brief geïnformeerd . Het rapport laat geen andere conclusie toe dan dat sprake is van een aantal ernstige tekortkomingen in de werkwijze en uitvoering van de ots-taak door het Bureau Jeugdzorg Noord-Holland , aldus de bewindpersonen . De IJZ richt zich met een aantal aanbevelingen tot de betrokken instellingen , de provincie , de Staatssecretaris van VWS en de Minister van Justitie . Het rapport van de inspectie is met alle betrokkenen besproken . De conclusies en aanbevelingen van de inspectie worden door iedereen onderschreven . De ernst van het rapport heeft Bureau Jeugdzorg Noord-Holland doen besluiten , vergaande organisatorische en personele maatregelen te treffen . Het Openbaar Ministerie heeft inmiddels een strafrechtelijk onderzoek ingesteld . De bewindslieden schrijven dat de maatregelen die door Bureau Jeugdzorg zijn genomen hen het vertrouwen geven dat er daadkracht aanwezig is om risico's op vergelijkbare incidenten tot een minimum te beperken . De provincie Noord-Holland bevordert dat het betreffende Bureau Jeugdzorg uitvoering geeft aan de aanbevelingen van de Inspectie jeugdzorg . Sinds de invoering van de Wet op de Jeugdzorg op 1 januari van dit jaar vallen de Bureaus Jeugdzorg onder verantwoordelijkheid van de provincies . Bescherming minderjarigen Minister Donner en Staatssecretaris Ross onderschrijven de aanbeveling van de inspectie dat bij de bescherming van minderjarigen het perspectief van het kind leidend moet zijn . Er mogen geen onduidelijkheden bestaan over de normen die gehanteerd worden over al dan niet ingrijpen in het gezin en de verantwoordelijkheid die een ieder daarbij heeft . Voorop staat de eigen verantwoordelijkheid van de gezinsvoogd , die zich bewust moet zijn van beperkingen in deskundigheid bij de uitvoering van de rol van regisseur in het hulpverleningsproces . De bewindslieden zijn van mening dat het onderdeel is van een professionele organisatie dat verschillende onderdelen elkaar aanspreken op het functioneren en elkaar onderling corrigeren . Zoals wordt aanbevolen in het rapport van de inspectie zal Staatssecretaris Ross bevorderen dat richtlijnen worden ontwikkeld die er toe leiden dat AMK's contact moeten opnemen met de leiding van het Bureau Jeugdzorg waar de gezinsvoogd werkt , wanneer zij signaleren dat gezinsvoogden onvoldoende actie ondernemen om de veiligheid van onder toezicht gestelde kinderen te beschermen . De aanbevelingen van de Inspectie aan de minister van Justitie richten zich op de Raad voor de Kinderbescherming . De minister trekt zich de kritiek aan . Hij zal er op toezien dat de Raad voor de Kinderbescherming haar wettelijke taak bij het toetsen van de beëindiging van de uithuisplaatsing en het niet-verlengen van de onder toezichtstelling ( ots ) weer volledig gaat uitvoeren . Kind centraal De minister van Justitie wijst er verder op dat hij naar aanleiding van eerdere bevindingen van de inspectie maatregelen in gang heeft gezet . Een van de maatregelen is de ontwikkeling van een nieuwe werkwijze voor de uitvoering van ots . Deze werkwijze is gebaseerd op ' Leiding geven aan verandering ' , het visiedocument van de gezamenlijke bureaus jeugdzorg . In dat document is de hoofdrichting voor de uitvoering van deze kinderbeschermingsmaatregel beschreven . Het evaluatieonderzoek , waarvan de minister onlangs de rapportage naar de Kamer heeft gestuurd , maakt duidelijk dat met de nieuwe werkwijze in projectteams belangrijke verbeteringen in de gezinsvoogdij , onder andere op het terrein van kindgerelateerde uitvoering , realisatie van vooraf gestelde hulpverleningsdoelen en de kwaliteit van de dossiervorming zijn bereikt . Ook de Inspectie jeugdzorg onderschrijft het belang van deze nieuwe werkwijze .

WR-P-E-F-0000000866.dcoi
Ross : ' Sport is door de breedtesportimpuls hoger op de lokale politieke agenda gekomen ' Persbericht , 10-3-2005 329 gemeenten in Nederland hebben de afgelopen jaren gebruik gemaakt van de Breedtesportimpuls ( BSI ) . Daarmee zijn projecten rondom buurt en sport , verenigingsondersteuning en sportstimuleringsprojecten gericht op bijvoorbeeld ouderen en gehandicapten van de grond gekomen . ` Sport is door de BSI hoger op de lokale politieke agenda gekomen ' , aldus staatssecretaris Ross-van Dorp ( VWS ) in een brief aan de Tweede Kamer over de 2-meting van de Breedtesportimpuls . Deze impuls startte in 2000 en loopt tot en 2009 . De laatste groep gemeenten ( 76 ) gaat dit jaar van start met een meerjarig project , dat tot doel heeft om het lokale sportaanbod structureel te verbeteren . Ook moet door de impuls de samenwerking versterken tussen sport en andere sectoren als onderwijs en de gezondheidszorg . Het ministerie van VWS investeert in totaal 93 miljoen euro in de breedtesportimpuls . De gemeenten , provincies en bonden doen daar nog eens ruim 140 miljoen bovenop , zodat met de BSI een bedrag van bijna 235 miljoen euro gemoeid is . Met dat geld worden onder meer honderden sportverenigingen ondersteund . Een kleine 165 gemeenten hebben een project opgezet met als doel de lokale sportclubs te helpen bij het werven van leden , het ondersteunen van vrijwilligers en het ondersteunen bij financiële zaken . Daarnaast zijn er ook projecten speciaal gericht op doelgroepen . Zo hebben projecten voor ouderen 10.000 oudere sporters opgeleverd en zijn door de impuls 2400 mensen met een handicap gaan sporten . Ross schrijft in haar brief te verwachten dat na afloop van de BSI gemeenten , provincies en bonden zestig procent van het totale SBI-bedrag in het sportaanbod blijven investeren . ` Dat is dus meer dan de gemeentelijke bijdrage aan BSI-projecten . Door de breedtesportimpuls is sport hoger op de politieke agenda van veel gemeenten gekomen ' , aldus Ross.oss startte eind vorig jaar met een nieuwe sportstimuleringsregeling , de zogenoemde BOS-regeling , hetgeen staat voor buurt , onderwijs en sport . Ze trekt de komende zes jaren 80 miljoen euro uit om via een aanbod van sportactiviteiten de leefsituatie van jongeren in achterstandssituaties te verbeteren .

WR-P-E-F-0000000867.dcoi
Ross blijft Fokuswonen subsidiëren Persbericht , 8-3-2005 De subsidie aan het Fokuswonen zal per 1 april niet worden beëindigd . Staatssecretaris Ross-Van Dorp van Volksgezondheid , Welzijn en Sport heeft na een gesprek met de bewoners en aanbieders van Fokusprojecten deze week besloten , de beëindiging van de subsidie tot 1 januari 2006 uit te stellen . Op dat moment wordt besloten over de verdere bekostiging en tarieven van de ADL(Algemene Dagelijkse Levensverrichtingen)-assistentie . Tijdens het gesprek hebben de bewoners en aanbieders van de Fokusprojecten hun ongerustheid en onzekerheid over de toekomst van het Fokuswonen geuit . Zij vrezen dat de tarifering voor het zelfstandig wonen van ernstig gehandicapten niet zal voldoen . Met name het feit dat zij op dit moment nog onvoldoende duidelijkheid kan bieden over de context waarin deze zorgvorm onder de AWBZ kan worden gerealiseerd speelt daarbij een rol . Ross wil dat er eerst meer duidelijkheid kan worden gegeven over de vormgeving van de zogenoemde ` full-package ' - formule voor zelfstandige wonende cliënten met een verblijfsindicatie , de discussie over de omslagpunten en de vormgeving van de financiering van zorginfrastructuur . De staatssecretaris benadrukt in de brief dat zij ernaar blijft streven de zorgvorm van het Fokuswonen onder de reguliere AWBZ te brengen .

WR-P-E-F-0000000868.dcoi
Prestatiebekostiging zorginstellingen in toekomst uitgebreid Persbericht , 8-3-2005 Zorginstellingen moeten meer verantwoordelijkheid krijgen voor investeringsbeslissingen . Dit staat in een brief die minister Hoogervorst en staatssecretaris Ross ( VWS ) vandaag naar de Tweede Kamer hebben gezonden . Daarvoor is nodig de invoering van integrale prestatiebekostiging waarbij de huisvestingslasten deel uitmaken van de kostprijzen . Zowel in de curatieve zorg als in de AWBZ is al een begin gemaakt met de prestatiebekostiging . In de curatieve zorg gaat dat samen met de introductie van de DBC's en in de AWBZ met de introductie van de functies . Overigens blijft het mogelijk dat in bepaalde onderdelen van de zorg wel sprake is van prestatiebekostiging maar niet van marktwerking . Het kabinet wil dat instellingen zelf afwegen hoe ze de kapitaallasten die het gevolg zijn van besluiten over huisvesting , kunnen terugverdienen met de verkoop van zorgdiensten ( het leveren van zorg ) . Nu is dat niet of onvoldoende het geval : instellingen krijgen van de overheid een vast budget voor de dekking van de rente en afschrijving ongeacht hoeveel zorg ze leveren . Tot nog toe zijn de rente en aflossingskosten van de investeringen in de huisvesting buiten deze prestatiebekostiging gebleven . De genoemde brief zet uiteen hoe deze kosten daar op een verantwoorde manier kunnen worden ingepast . De cliënt / patiënt profiteert hiervan omdat er meer rekening zal worden gehouden met zijn of haar wensen . Zeker in de care , waar de kosten voor wonen een groot deel uitmaken van de kapitaallasten , is dit van groot belang . Als zorginstellingen zelf verantwoordelijk worden voor de investeringsbeslissingen dan verhoogt dat hun bedrijfsrisico's bij zorginstellingen . Het is daarom reëel rekening te houden met een gewenningsperiode . Uitgaande van een aanloopperiode van twee jaar en een invoeringsperiode van zes jaar kan de gewenste integrale prestatiebekostiging in 2012 zijn gerealiseerd . Voor de instellingen betekent de nieuwe situatie dat zij verlost zijn van de administratieve lasten die nu voortvloeien uit de noodzaak van het verkrijgen van de overheidstoestemming om te mogen bouwen . Het kabinet hanteert nu en in de toekomst het beleidsuitgangspunt dat economische waarde die is opgebouwd in een door overheidsregels gecreëerde omgeving met weinig risico's niet mag " weglekken " naar commerciële partijen . Voordat er sprake kan zijn van uitkeerbare winst moet er sprake zijn van integrale prestatiebekostiging en moeten zorginstellingen volledig risicodragend zijn voor schommelingen in de afzet . Aan deze voorwaarden lijkt de zorgsector rond 2012 te kunnen voldoen . Voor het daadwerkelijk toestaan van winstuitkering is een afzonderlijk kabinetsbesluit noodzakelijk . Intramurale instellingen die vóór 2012 bereid zijn de zorg te verlenen tegen transparante en integrale tarieven kan bij uitzondering het uitkeren van winst aan derden bij kabinetsbesluit worden toegestaan .

WR-P-E-F-0000000869.dcoi
Ross kondigt verplicht gebruik meldcode kindermishandeling aan Persbericht , 4-3-2005 Beroepsbeoefenaren die tijdens hun werk in contact komen met kinderen , moeten een meldcode kindermishandeling gaan gebruiken . Staatssecretaris Clémence Ross-van Dorp wil deze plicht vastleggen in de Wet op de Jeugdzorg . Dit staat in een brief die Ross vandaag naar de Tweede Kamer heeft gestuurd . Ross legt in de brief uit waarom ze kiest voor verplichte meldcode en niet voor een meldplicht . Bij een meldplicht moeten de beroepsbeoefenaren altijd een mogelijk geval van kindermishandeling melden , wat -- zo blijkt in andere landen -- zal leiden tot een stijging van vals positieve meldingen , meldingen die bij nader inzien geen mishandeling blijken te zijn . Bovendien kunnen ouders bij een meldplicht artsen of hulpverleners gaan mijden , uit angst voor een verplichte melding . Een verplicht gebruik van een meldcode zal ertoe leiden dat in iedere situatie een zorgvuldige afweging wordt gemaakt . ` Dit heeft veruit mijn voorkeur boven een meldplicht ' , aldus Ross . In Nederland wordt momenteel al vrijwillig met een meldcode kindermishandeling gewerkt . Begin volgend jaar zal naar verwachting 60 tot 80 procent van de beroepsgroepen in de jeugdgezondheidszorg , de kinderopvang en het onderwijs met een meldcode werken . Ross denkt in de Wet op de jeugdzorg te regelen dat instellingen , waar beroepsbeoefenaren werken die met kindermishandeling in aanraking kunnen komen , zelf een meldcode moeten vaststellen , die wordt goedgekeurd door de ministeries van VWS en Justitie . ` Verder wil ik regelen dat de beroepsbeoefenaren die bij deze instellingen werken , dan ook werken volgens die meldcode . ' Ook zal Ross bekijken hoe en waar de naleving van het verplichte gebruik van de meldcode een plek kan krijgen .

WR-P-E-F-0000000870.dcoi
Wettelijke identificatieplicht voor verzekerden in ziekenhuis Persbericht , 22-2-2005 De Tweede Kamer heeft op voorstel van minister Hoogervorst van Volksgezondheid , Welzijn en Sport ingestemd met het Wetsvoorstel fraudebestrijding zorgverzekeringswetten . In het wetsvoorstel wordt een identificatieplicht voorgeschreven voor ziekenfondsverzekerden die gebruik maken van medische zorg in een ziekenhuis of polikliniek . De identificatieplicht is bedoeld om misbruik met ziekenfondspassen tegen te gaan . Ziekenhuizen moeten de identiteit van de verzekerde controleren op basis van een geldig legitimatiebewijs ( paspoort , identiteitskaart of rijbewijs ) . Alleen dan mogen de kosten van de zorg bij het ziekenfonds worden gelegd . Naar aanleiding van de ervaringen met de identificatieplicht kan die uitgebreid worden naar andere sectoren van de zorg waar fraude mogelijk is . De identificatieplicht is ook opgenomen in de Zorgverzekeringswet en zal bij invoering daarvan in 2006 voor iedereen gaan gelden . Verder wordt met dit wetsvoorstel het gebruik van het sofinummer bij het uitwisselen van gegevens van verzekerden in de Wet op de toegang tot ziektekostenverzekeringen ( Wtz ) ingevoerd . Dit stelt verzekeraars beter in staat controle uit te oefenen op inschrijving voor de Wtz .

WR-P-E-F-0000000871.dcoi
Staatssecretaris Ross zet samen met de provincies vaart achter wegwerken wachtlijsten AMK's Persbericht , 18-2-2005 Staatssecretaris Clémence Ross-van Dorp ( VWS ) vraagt aan alle provincies en grootstedelijke regio's om voor 15 maart te laten weten hoe het staat met de wachtlijst op het gebied van kindermishandeling . De bewindsvrouw heeft een brief doen uitgaan waarin ze de provincies en regio's vraagt wat deze doen om de wachtlijsten aan te pakken . Ross wil samen met de provincies vaart zetten achter het wegwerken van de wachtlijsten die er nu nog zijn bij de Advies- en Meldpunten Kindermishandeling . Vorige maand beloofde Ross de Tweede Kamer dat de wachtlijsten bij de AMK's eind dit jaar zullen zijn weggewerkt . `` Gelukkig zijn in sommige provincies de wachtlijsten al weggewerkt . Dat doen ze door bijvoorbeeld een crisisteam in te zetten , of door een financieringswijze die de vraag onmiddellijk volgt . Ik wil nu graag weten of in alle provincies er dit soort concrete aanpakken zijn . Hoe eerder de wachtlijsten weg zijn , des te beter , vandaar deze brief " . In de brief vraagt Ross de provincies en regio's om elke twee maanden inzicht te geven in de voortgang van de aanpak en cijfers . ` Met extra inspanning moet het mogelijk zijn om eind dit jaar de wachtlijsten bij de AMK's weg te werken . Daar waar de problemen onoplosbaar lijken , zullen we ondersteuning bieden , ' belooft Ross . Bovendien weet ik dat de aanpak van deze wachtlijsten bij de provincies en regio's prioriteit heeft . De coördinerend bewindspersoon heeft er dan ook vertrouwen in dat ze haar doel dit jaar bereikt . Dat betekent concreet dat per 1 januari 2006 alle urgente meldingen direct in behandeling worden genomen en dat de overige meldingen binnen 5 dagen in behandeling worden genomen . Verder moeten de onderzoeken die volgen op de meldingen van kindermishandeling binnen de in de wet genoemde termijn zijn afgerond .

WR-P-E-F-0000000872.dcoi
Hoogervorst wil betere zorg diabetici Persbericht , 17-2-2005 Slechts eenderde van mensen met diabetes krijgt de goede diabeteszorg . Dat heeft niet alleen grote consequenties voor de betrokkenen zelf , maar heeft ook invloed op de schadelast van zorgverzekeraars . Minister Hoogervorst ( Volksgezondheid , Welzijn en Sport ) wil daarom de zorg voor mensen met diabetes verbeteren . Hij stelt een andere organisatie van diabeteszorg in zijn plannen centraal . Een taakgroep die minister Hoogervorst in 2004 heeft ingesteld , stelt in een tussenrapportage dat goede diabeteszorg geleverd moet worden door een multidisciplinair samengesteld team in een om de patiënt georganiseerde keten . Dit is in overeenstemming met de zorgstandaard van de Nederlandse Diabetes Federatie ( NDF ) . Om dit te realiseren zijn in elk geval de volgende drie acties nodig : goede en voldoende diabeteszorg inkopen met behulp van de keten-DBC diabetes , ondersteuning bij de vorming van diabeteszorggroepen en ontwikkeling van een kenniscentrum voor diabetes . Voorjaar 2005 is de eindrapportage klaar . Dit schrijft minister Hoogervorst vandaag in zijn brief aan de Tweede Kamer . Goede en voldoende diabeteszorg inkopen met keten DBC diabetes Verzekeraars kunnen voor een doorbraak zorgen door een inkoopbeleid dat gericht is op een goede kwaliteit van de zorg . Zo wordt niet alleen de diabeteszorg op peil gebracht , maar wordt ook de schadelast voor verzekeraars op termijn aanzienlijk beperkt . Om dit te stimuleren laat Hoogervorst een belangrijk hulpmiddel ontwikkelen : de keten-DBC diabetes . Op basis van de NDF zorgstandaard wordt ketenzorg geboden door een multidisciplinair team rond de patiënt . Deze ketenzorg wordt in zijn geheel gecontracteerd door de verzekeraar en de aanbieder . In 2006 zal met dit nieuwe instrument ervaring worden opgedaan bij enkele koploper-initiatieven . Ondersteuning bij de vorming van diabetszorggroepen De zorg voor mensen met diabetes wordt geleverd door een diabeteszorggroep waarin verschillende zorgverleners in teamverband participeren , zoals huisarts , diabetesverpleegkundige , diëtist , podotherapeut , oogarts / optometrist of internist . Dergelijke groepen bestaan al , maar uitbreiding is noodzakelijk . ZonMw heeft in dit traject een belangrijke taak en via deze organisatie is door Hoogervorst eenmalig € 1,5 mln voor experimenten beschikbaar gesteld . Ondersteuning met ICT is daarbij een voorwaarde . ICT is eveneens van belang voor het elektronisch patiëntendossier en voor de logistieke organisatie van de zorg . Ontwikkeling van een kenniscentrum voor diabetes Met de informatie die in de diabeteszorggroepen wordt verzameld ontstaat een beter inzicht in de kosten van de diabeteszorg . Ook is deze informatie van belang voor de kwaliteitsbewaking en kwaliteitsbevordering . Het gaat dus om aspecten van zowel volksgezondheid als de organisatie van de gezondheidszorg . De data moeten in geordende , geïntegreerde vorm beschikbaar zijn . Ik ga na of een kenniscentrum voor diabetes binnen het RIVM ( Rijksinstituut voor Volksgezondheid en Milieu ) en binnen de beschikbare middelen tot ontwikkeling gebracht kan worden .

WR-P-E-F-0000000873.dcoi
Ministerraad stemt in met Wet Maatschappelijke Ondersteuning Persbericht , 11-2-2005 De ministerraad heeft vandaag op voorstel van staatssecretaris Ross van Volksgezondheid , Welzijn en Sport ingestemd met de ontwerp-Wet Maatschappelijke Ondersteuning ( WMO ) . Het is de bedoeling dat de wet vanaf 2006 stapsgewijs wordt ingevoerd . Gemeenten worden met de WMO verantwoordelijk voor het organiseren van de lokale maatschappelijke ondersteuning . Het doel van de WMO is zoveel mogelijk mensen te laten meedoen in de samenleving . Gemeenten krijgen bijvoorbeeld de taak sociale samenhang te bevorderen , mantelzorg te ondersteunen en voorzieningen aan te bieden voor mensen met een beperking , zoals huishoudelijke hulp . De ministerraad heeft ermee ingestemd dat het wetsvoorstel voor advies aan de Raad van State zal worden gezonden . De tekst van het wetsvoorstel en van het advies van de Raad van State wordt pas openbaar bij indiening bij de Tweede Kamer .

WR-P-E-F-0000000874.dcoi
Ross verscherpt het toezicht op verpleeghuizen Persbericht , 10-2-2005 De Inspectie voor de Gezondheidszorg verscherpt het toezicht op de kwaliteit van de zorg in verpleeghuizen . De hele verpleeghuissector zal de komende 22 maanden onder de loep worden genomen . Daartoe wordt de inspectie uitgebreid met extra mensen . Daarnaast opent de inspectie per 1 maart een gratis meldpunt waar cliënten , hun familie en personeel van verpleeghuizen , zo nodig vertrouwelijk , hun klachten over de kwaliteit van de zorg kunnen neerleggen . Consulententeams zullen de verpleeghuizen zo nodig verplicht ondersteunen bij het verbeteren van de kwaliteit . Dat schrijft staatssecretaris Ross-Van Dorp van Volksgezondheid vandaag in een brief aan de Tweede Kamer . Tijdens het debat over verpleeghuiszorg van 3 februari vroeg de vaste Kamercommissie Volksgezondheid inzicht te geven in de acties die zijn ingezet na het inspectierapport over de kwaliteit van verpleeghuiszorg , dat eind vorig jaar verscheen , en een oordeel te geven over aanvullende voorstellen uit de Tweede Kamer . De 48 verpleeghuizen die volgens het rapport niet aan de minimale normen voldeden , zijn de afgelopen weken opnieuw geïnspecteerd nadat zij verbeterplannen hebben doorgevoerd , zo meldt Ross de Tweede Kamer . Op 22 maart zal de inspectie de resultaten van dat vervolgonderzoek presenteren en de namen van de huizen bekend maken waar nog altijd niet aan de normen wordt voldaan en verscherpt toezicht is ingesteld . Daarnaast is de inspectie direct begonnen met een schriftelijke enquête onder alle 377 verpleeghuizen en 253 verzorgingshuizen met verpleegafdelingen : de eerste fase van nieuw gefaseerd toezicht . Voor 1 juli volgt de tweede fase waarin instellingen worden bezocht , die als slechtsten uit de enquête kwamen . Voor 31 december 2006 zullen ook alle andere instellingen door de inspectie worden bezocht . De resultaten daarvan zullen openbaar gemaakt worden . Als een verpleeghuis onder de maat presteert krijgt de directie drie maanden om de zorgverlening te verbeteren . Als de kwaliteit dan nog niet is verbeterd dan zal de staatssecretaris gebruik maken van de mogelijkheid een aanwijzing te geven en de zorginstelling verplichten een consulententeam , bestaand uit deskundigen uit de sector , toe te laten . Als de kwaliteit daarna nog niet beter wordt , zal zij bestuursdwang toepassen en het verpleeghuis in het uiterste geval sluiten . Per 1 maart zal daarnaast een gratis meldpunt bij de inspectie worden ingericht waar mensen terecht kunnen met klachten over de kwaliteit van de zorg in verpleeghuizen . Het gaat daarbij om cliënten , hun familie , maar ook personeel van verpleeghuizen zoals verzorgenden en verpleeghuisartsen . Klokkenluiders zullen hun klacht vertrouwelijk bij het meldpunt kunnen neerleggen . De inspectie onderneemt actie naar aanleiding van de klachten . Omdat het onderzoek door het advies- en onderzoeksbureau Twijnstra en Gudde naar de bestuurskracht van verpleeghuisdirecties niet representatief wordt geacht voor de sector , gaat de staatssecretaris een gezant , deskundige van buiten , aanzoeken om gedurende drie maanden de succes- en faalfactoren voor de kwaliteit van de zorg in de bedrijfsvoering te onderzoeken . Dat onderzoek zal in april van start gaan en gelijkenis vertonen met het doorlichten van de ziekenhuizen . De particuliere verpleeghuizen , die ook onder de Kwaliteitswet vallen , zullen zich moeten gaan registreren . Op dit moment is de inspectie niet in staat alle particuliere verpleeghuizen te controleren , omdat zij niet geregistreerd zijn . Alleen de instellingen die zijn aangesloten bij de brancheorganisatie zijn bekend . Staatssecretaris Ross wil die lacune dichten door alle particuliere instellingen te verplichten zich in te schrijven in een register , zoals dat ook voor privé-klinieken gaat gelden . Met de verpleeghuissector heeft Ross verder afgesproken dat die eind maart met een set aangescherpte concept-veldnormen voor kwaliteit van verpleeghuiszorg komt . Verzuimt de sector invulling te geven aan dat verzoek , dan zal Ross een commissie van deskundigen benoemen die de sector helpt de huidige normen verder uit te werken . Voor 1 juni moeten de uitgewerkte veldnormen geformuleerd zijn . Tot die tijd zal de inspectie werken met de huidige normen , die ook zijn gebruikt zijn voor het onderzoek van vorig jaar , en eerder door de sector zelf zijn gemaakt .

WR-P-E-F-0000000875.dcoi
Ross : meer bedrijven moeten investeren in beweegprogramma's Persbericht , 3-2-2005 Meer bedrijven moeten aan de gezondheid van hun werknemers denken . Dat signaal gaf staatssecretaris Clémence Ross-van Dorp ( Volksgezondheid , Welzijn en Sport ) vandaag tijdens een werkbezoek aan het Huis voor de Sport van Tjaart Kloosterboer in Groningen . De VWS-bewindsvrouw was er getuige van dat Kloosterboer samen met meerdere bedrijven een overeenkomst ondertekenden . De bedrijven zijn vier jaar lang sponsor en krijgen in ruil daarvoor beweegzorg op maat voor de werknemers . ` Een prima overeenkomst . Kloosterboer kan verder bouwen aan het Huis van de Sport , de negen bedrijven worden er ook niet slechter van ' , aldus Ross . Ze doelt daarmee op de gezondheidswinst van werknemers , die ruimschoots opweegt tegen de investeringen van bedrijven in een beweegprogramma . ` Ziekteverzuim van sporters is namelijk lager dan ziekteverzuim van niet-sporters , zo blijkt uit onderzoek ' , aldus Ross . Afgelopen jaar richtte de leefstijlcampagne Flash zich in het bijzonder op bedrijven en werkgevers . Ross en oud-schaatscoach Kloosterboer bezochten vandaag ook nog een sportactiviteit voor de Groningse jeugd in Zevenhuizen . Daar werd duidelijk wat Kloosterboer ( met subsidie van VWS ) in de provincie Groningen heeft neergezet op het gebied van een actieve en gezonde leefstijl . Door iedere dag op school een uur te sporten en door op woensdagmiddag een sportactiviteit te organiseren , werkt Kloosterboer hard aan een betere gezondheid van de Groninger jeugd . Elf gemeenten in de provincie Groningen hebben de sportintensieve methode inmiddels ingevoerd . Het initiatief van Kloosterboer startte twee jaar terug , nadat een onderzoek van de GGD had uitgewezen dat de Groninger minder gezond leeft dan de gemiddelde Nederlander . Uit literatuur blijkt dat jongeren die veel bewegen minder kans op suikerziekte hebben , zich beter kunnen concentreren en een positiever zelfbeeld hebben . Ook zijn kinderen die sporten ambitieuzer en productiever dan niet sporters .

WR-P-E-F-0000000876.dcoi
Ross lanceert Actieprogramma Kwaliteit in de zorg Persbericht , 28-1-2005 Staatssecretaris Ross-Van Dorp wil dat partijen in de zorg , ieder vanuit de eigen verantwoordelijkheid , werk maken van kwaliteit . Zij lanceert het Actieprogramma Kwaliteit in de zorg , waarmee zij de branche- , beroeps- en cliëntenorganisaties in de ouderen en gehandicaptenzorg de komende drie jaar wil ondersteunen om de zorg te verbeteren . Ross wil dat organisaties in de thuiszorg , gehandicaptenzorg en de ouderenzorg de noodzaak om anders en beter te gaan werken agenderen . ` Cliënten hebben recht op kwalitatief goede zorg . Er bestaan op dit moment grote verschillen tussen de kwaliteit van de zorg die instellingen bieden . Het is wenselijk dat zij bij elkaar in de keuken gaan kijken en van elkaars ervaringen leren ' , aldus Ross . De website http://www.zorgvoorbeter.nl / , die januari 2005 de lucht is ingegaan , moet partijen daarbij gaan helpen . De Universiteit van Maastricht heeft onderzoek gedaan naar preventie van decubitus ( doorliggen ) . De resultaten daarvan zijn op de website te vinden : de instellingen die gericht actie hebben ondernomen om het percentage decubitus-patiënten te verminderen en de resultaten van die acties . In het kader van de patiëntveiligheid laat Ross onderzoeksinstituut ZonMw in een driejarig programma ook de medicatieveiligheid , valpreventie , seksueel misbruik en agressie / gedragsproblemen onderzoeken . De resultaten daarvan zullen eveneens op de site worden gepubliceerd , zodat instellingen kunnen opzoeken wie het beter doet op een bepaald onderwerp en hoe dat resultaat wordt bereikt . Naast patiëntveiligheid is zeggenschap het tweede thema dat Ross wil uitwerken binnen het actieprogramma . Zij wil dat de cliënt meer invloed krijgt op de zorg die hem / haar wordt geboden . Die zorg moet worden vastgelegd in een zorgplan . Voor het ontwikkelen en doorvoeren van zorgplannen in verzorging- en verpleeghuizen te stimuleren trekt zij extra geld uit . Behalve dat instellingen en organisaties elkaar op de hoogte stellen van hun werkwijze wil Ross ook dat voor de cliënten informatie beschikbaar komt over de ouderen- en gehandicapteninstellingen . De komende maanden worden met partijen in het veld afspraken gemaakt gegevens beschikbaar te stellen zodat eind 2005 de eerste gegevens beschikbaar komen via de RIVM-site http://www.kiesbeter.nl / . Het vergroten van transparantie over kwaliteit van de zorg is één van de drie peilers van het Actieprogramma . De anderen zijn het verbeteren van het toezicht door de Inspectie voor de Gezondheidszorg en het doorvoeren van de verbeteringen in de zorg . Daarbij wordt aangesloten bij trajecten die binnen de brancheorganisaties zijn gestart om de kwaliteit te verbeteren . Het Actieprogramma Kwaliteit in de zorg zal samen met beleid op de terreinen van innovatie , arbeidsproduktiviteit en het Landelijk Dementie Programma onder de titel ` Zorg voor Beter ' worden uitgewerkt . Op die manier wordt volgens Ross de nodige samenhang bereikt tussen de verschillende beleidsinitiatieven . De website http://www.zorgvoorbeter.nl / is ontwikkeld als platform om over de activiteiten te communiceren .

WR-P-E-F-0000000877.dcoi
Convenant overgewicht : balans tussen eten en bewegen Persbericht , 27-1-2005 Minister Hoogervorst en staatssecretaris Ross van Volksgezondheid , Welzijn en Sport en minister Van der Hoeven van Onderwijs , Cultuur en Wetenschap hebben vandaag het convenant overgewicht getekend met diverse organisaties en het bedrijfsleven . De deelnemende partijen zijn naast het rijk het Centraal Bureau Levensmiddelenhandel ( CBL ) , Federatie Nederlandse Levensmiddelen Industrie ( FNLI ) , Koninklijk Horeca Nederland ( KHN ) , MKB-Nederland , NOC*NSF , Vereniging Nederlandse Cateringorganisaties ( Veneca ) , VNO-NCW en Zorgverzekeraars Nederland ( ZN ) . De leidraad van het convenant is het herstellen en bewaren van de balans tussen eten en bewegen . Dit kan bereikt worden door : de gezonde keuze voor eten en bewegen gemakkelijker en aantrekkelijker te maken inventariseren welke bijdrage de partijen kunnen leveren en hoe deze worden ingezet meer samenhang in de diverse activiteiten van de partijen . Binnen zes maanden komt er een gezamenlijk plan van aanpak om overgewicht en obesitas breed maatschappelijk aan te pakken . Overgewicht is wereldwijd een explosief groeiend probleem . Ook in Nederland nemen overgewicht en ernstig overgewicht ( obesitas ) toe . Gemiddeld heeft 40 % van de volwassen Nederlanders overgewicht en is 10 % obees . In de preventienota Langer Gezond Leven 2004 - 2007 heeft het Kabinet zich ten doel gesteld de toename van overgewicht in Nederland een halt toe te roepen en voor kinderen er naar te streven de trend te keren . Alle partijen gaan vanuit hun eigen rol de consument en andere betrokkenen benaderen voor een gezonde lifestyle .

WR-P-E-F-0000000878.dcoi
Kabinet selecteert gemeenten voor nieuw lokaal jeugdbeleid Persbericht , 21-1-2005 Almelo , Borne , Enschede en Hengelo , Breda , Den Bosch , Eindhoven , Helmond en Tilburg , Rotterdam en Amsterdam , de provincies Noord-Brabant en Overijssel . Dat zijn de gemeenten en provincies waarmee het kabinet gesprekken gaat voeren in het kader van Operatie Jong . De bedoeling is dat deze gemeenten , provincies en het Rijk een jaar lang in de praktijk gaan bekijken hoe door betere samenwerking van instanties kan worden voorkomen dat jongeren in de knel komen en uitvallen . Met de provincie Noord-Brabant en de genoemde Brabantse gemeenten zal bekeken worden of ook enkele kleinere Brabantse gemeenten hieraan kunnen deelnemen . Dit hebben de Staatssecretaris van Volkgezondheid Welzijn en Sport en de Ministers van Onderwijs Cultuur en Wetenschap , Justitie , Vreemdelingenzaken en Integratie , Sociale Zaken en Werkgelegenheid , Bestuurlijke Vernieuwing en Koninkrijksrelaties , Volkshuisvesting Ruimtelijke Ordening en Milieubeheer en Financiën vandaag besloten . Het kabinet hoopt over ongeveer een maand een overeenkomst te sluiten met de voornoemde gemeenten en provincies over de manier waarop het verkokerde en ingewikkelde systeem van jeugdbeleid aangepakt gaat worden . Een systeem dat vele instanties , specialismen , benaderingen en financiële- en wettelijke regelingen kent . De deelnemende gemeenten werken als clusters samen . Almelo , Borne , Enschede en Hengelo vormen samen Netwerkstad-Twente . De Brabantse gemeenten vormen de B5 , mogelijk aangevuld met enkele kleinere Brabantse gemeenten . Vanuit de grote steden werken in ieder geval Rotterdam en Amsterdam samen . De praktijkervaringen die worden opgedaan met deze Jong-overeenkomsten moeten inzichten opleveren hoe te komen tot minder samenwerkingsverbanden en heldere afspraken over taakverdeling en regievoering . Ook zal er een noodprocedure komen , zodat duidelijk is hoe een doorbraak geforceerd wordt als een jeugdige door gebrek aan samenwerking van instanties tussen wal en schip dreigt te vallen . Hierbij wordt bekeken hoe problemen waar tegenaan gelopen wordt opgelost kunnen worden . De nieuwe werkwijze zal waarschijnlijk gevolgen hebben voor de werkwijze binnen gemeenten en leiden tot wijzigingsvoorstellen ten aanzien van wettelijk en financieel instrumentarium . Een in het oog springend instrument dat gemeenten tijdens het leerjaar kunnen gebruiken , is de zogenaamde rode telefoon . Gemeenten kunnen concrete knelpunten bij Steven van Eijck , de commissaris voor het jeugdbeleid , melden . Het projectbureau van Operatie Jong zet het knelpunt uit bij het betreffende departement , dat er direct mee aan de slag gaat . Binnen een week neemt het betreffende ministerie contact op met de melder van het knelpunt . Zo wordt voorkomen dat knelpunten lang blijven liggen . Uit de reacties op de plannen van het kabinet is gebleken dat veel gemeenten zich herkennen in de problemen binnen het lokaal jeugdbeleid en mee willen werken aan acties om de knelpunten op te lossen . ` We hebben enkele tientallen verzoeken van gemeenten binnengekregen om mee te mogen doen ' , zegt staatssecretaris Ross-van Dorp ( VWS ) , coördinerend bewindspersoon jeugdbeleid . ` Helaas kunnen we die niet allemaal honoreren . Maar natuurlijk zullen alle gemeenten wel profiteren van de ervaringen die dit jaar worden opgedaan . '

WR-P-E-F-0000000879.dcoi
Website www.kiesBeter.nl informeert consument over gezondheid en zorg Persbericht , 19-1-2005 Op 19 januari heeft minister Hoogervorst van VWS de website http://nl.sitestat.com/minvws/minvws/s?Kiesbeter&ns_type=clickout geopend . Deze website is een onafhankelijke bron voor informatie over zorg en gezondheid voor gebruikers van zorg . Er zijn inmiddels twee onderdelen beschikbaar : http://www.kiesbeter.nl/medicijnkosten / en http://www.kiesbeter.nl/zorgverzekeringen / . Deze deelsites bevatten gegevens over welke medicijnen vergoed worden en informatie waarmee je ziekenfondsen onderling kunt vergelijken . Ze zijn gemaakt door het RIVM , met medewerking van het College voor Zorgverzekeringen en de Consumentenbond . Betrouwbaarheid bron Het ministerie van VWS heeft het RIVM opdracht gegeven om http://www.kiesbeter.nl / verder te ontwikkelen in nauwe samenspraak met ( vertegenwoordigers van ) toekomstige gebruikers en met vele aanbieders van informatie in de gezondheidszorg . Voor het publiek is de betrouwbaarheid en onafhankelijkheid van de informatie van groot belang . Daarom toetst het onafhankelijke RIVM informatie voordat die gepresenteerd wordt op http://www.kiesbeter.nl / . Geleidelijke ontwikkeling Komende maanden zal de website regelmatig worden voorzien van een update en vindt verdere uitbreiding van de onderwerpen plaats . Binnen enkele weken zal ook de deelsite kiesbeter / ziekenhuizen beschikbaar komen . Op dit deel van de site is onder andere informatie te vinden over wachtlijsten en over welke faciliteiten in welk ziekenhuis beschikbaar zijn . In de loop van 2005 komt informatie beschikbaar over verpleging , verzorging en thuiszorg , gehandicaptenzorg , geestelijke gezondheidszorg en huisartsen . Ook zal er vanaf 2006 informatie te vinden zijn over klachten , ziekten , preventie en patiëntenorganisaties . Inspelen op vragen van zorggebruikers Het RIVM gaat in de toekomst systematisch informatie verzamelen over vraag- en zoekgedrag van bezoekers van de onderdelen van http://www.kiesbeter.nl / . Zo kan de site steeds beter worden afgestemd op de vragen van het publiek .

WR-P-E-F-0000000880.dcoi
Wet op de Jeugdzorg op 1 januari 2005 van kracht Persbericht , 30-12-2004 Op 1 januari wordt de nieuwe Wet op de Jeugdzorg ingevoerd . De wet moet ertoe leiden dat jongeren met opgroei- en opvoedproblemen en hun ouders sneller en beter geholpen worden . Zo is er onder de nieuwe wet nog maar één toegang tot de jeugdzorg , en wordt standaard bekeken bij gezinnen met meerdere problemen of er een gezinscoach nodig is . Ook moet de wet , die door Justitie ( Donner ) en VWS ( Ross-van Dorp ) is opgesteld , leiden tot kortere lijnen binnen de jeugdzorgvoorzieningen . Staatssecretaris Ross-van Dorp , coördinerend bewindspersoon op het gebied van jeugd , verwacht niet dat vanaf 1 januari alles in de jeugdzorg opeens op rolletjes zal lopen . ` Je moet reëel zijn . Problemen met jeugd zijn in een complexe samenleving als de onze nooit te voorkomen . Ondanks dat jaarlijks 100.000 jeugdigen worden geholpen , kan de jeugdzorg beter . De nieuwe wet zal zeker een bijdrage leveren aan die betere jeugdzorg ' , verwacht Ross ' . De nieuwe wet zal over twee jaar geëvalueerd worden . Ross hoopt dat die evaluatie zal laten zien dat de jeugdzorg van 2007 gekenmerkt wordt door kortere wachttijden , een forse afname van bureaucratie en betere hulp voor multi-problem gezinnen . ` Dat zijn de belangrijkste doelstellingen van de Wet op de Jeugdzorg ' .

WR-P-E-F-0000000881.dcoi
Experiment fysiotherapie op 1 januari van start Persbericht , 27-12-2004 Dit is een gezamenlijk persbericht van het ministerie van Volksgezondheid , Welzijn en Sport ( VWS ) , Zorgverzekeraars Nederland ( ZN ) en het Koninklijk Nederlands Genootschap voor Fysiotherapie ( KNGF ) . Zorgverzekeraars en fysiotherapeuten kunnen vanaf 1 januari 2005 gezamenlijk tot nieuwe tarieven voor fysiotherapie komen . Dit gebeurt in de vorm van een experiment waarvan de effecten in 2006 zullen worden geëvalueerd . Aangezien de onderliggende wet , de WTG Express , pas op 1 februari van kracht is , moest nog een oplossing worden gezocht voor de tariefstelling in de maand januari 2005 . Het ministerie van VWS , Zorgverzekeraars Nederland ( ZN ) en het Koninklijk Nederlands Genootschap voor Fysiotherapie ( KNGF ) hebben hierover vorige week gezamenlijk afspraken gemaakt . De contracten tussen individuele zorgverzekeraars en fysiotherapeuten zullen namelijk materieel al vanaf 1 januari van kracht zijn onder voorwaarde dat de contracten tussen zorgverzekeraars en fysiotherapeuten voor 31 januari 2005 zijn getekend . Indien er een verschil bestaat tussen de gecontracteerde tarieven en de officiële CTG-tarieven in de maand januari zal dat verschil lopende het jaar 2005 tussen zorgverzekeraars en fysiotherapeuten onderling worden verrekend . VWS zal het College Tarieven Gezondheidszorg ( CTG ) en de Tweede Kamer hiervan op de hoogte stellen . Indien een verzekeraar en een fysiotherapeut niet tot overeenstemming kunnen komen over een contract , kan men de contractvoorstellen voorleggen aan een onafhankelijke commissie . Deze commissie van ` wijze mannen ' , onder leiding van Floris Sanders , voorzitter van de Raad voor de Volksgezondheid en Zorg ( RVZ ) , is bevoegd om een zwaarwegend oordeel te vellen over aard en inhoud van de contractvoorstellen . Dit met uitzondering van geschilpunten over het tarief . Fysiotherapeuten die niet willen tekenen op grond van in hun ogen onredelijke contractbepalingen , kunnen deze voorleggen aan eerder genoemde commissie . De commissie zal voorzover juridisch mogelijk daarover bindende uitspraken doen . Op deze wijze zal na aanpassing van de betreffende contracten , indien ondertekend , tot verrekening van de tarieven worden overgegaan . Verder zal er in het begin van 2005 een landelijke conferentie worden georganiseerd over de positie van de fysiotherapeuten in een nieuw stelsel van gereguleerde marktwerking . Naast VWS , ZN en het KNGF zullen ook de Nederlandse Patiënten Consumenten Federatie ( NPCF ) en het CTG aan deze conferentie deelnemen .

WR-P-E-F-0000000882.dcoi
Gehandicapten krijgen meer taxikilometers Persbericht , 22-12-2004 Gehandicapten krijgen vanaf maart 2005 meer taxikilometers om sociaal recreatieve reizen mee te maken . Dat is één van de belangrijkste aanpassingen die volgt uit een evaluatie van de werking van het vervoerssysteem Valys , die Staatssecretaris Ross-Van Dorp vandaag aan de Kamer stuurt . Valys is de naam van het taxivervoerssysteem voor vervoer van gehandicapten voor sociaal recreatieve doeleinden buiten de regio . Ross komt niet tegemoet aan de wens van de kamer om onbeperkt taxikilometers te verstrekken . Volgens Ross blijft een limiet nodig om te zorgen dat mensen die met de trein kúnnen , daar ook gebruik van maken . De kilometerbudgetten worden wel per 1 maart 2005 opgehoogd . Het standaard kilometerbudget wordt opgehoogd van 450 naar 750 km. Het hoge kilometerbudget wordt opgehoogd van 900 naar 2250 km. Het hoge kilometerbudget is bestemd voor mensen die van de taxi afhankelijk zijn , omdat ze vanwege medische redenen onmogelijk met de trein kunnen reizen . Mensen met een standaard kilometerbudget kunnen dat wel en kunnen met de taxi van en naar een instapstation reizen . De verhoging van het aantal kilometers werd mogelijk , nadat de Tweede Kamer 10 miljoen euro had overgeheveld van de begroting van het ministerie van Verkeer en Waterstaat naar dat van Volksgezondheid , Welzijn en Sport . Voor het hele systeem is nu in 2005 zo'n 36 miljoen euro uitgetrokken . Ook kunnen gehandicapten die in het bezit zijn van een gehandicaptenparkeerkaart voor passagiers toch voor een hoger kilometerbudget in aanmerking komen . Tot nog toe was het bezit van die parkeerkaart voor passagiers een reden om geen hoger aantal kilometers toe te kennen . Verder kunnen mensen met een standaard kilometerbudget straks ook gratis een begeleider meenemen in de Valys taxi's . Tot nog toe was dat voorbehouden aan mensen met een hoog kilometerbudget . Er zijn circa 40.000 pashouders . Daarvan heeft ongeveer 1.400 een hoog kilometerbudget toegekend gekregen . Pashouders reizen tegen een tarief van 16 eurocent per kilometer , dat wordt 1,25 euro wanneer het kilometerbudget op is .

WR-P-E-F-0000000883.dcoi
Kabinetsplan terugdringen overlast en verloedering Persbericht , 17-12-2004 Het kabinet heeft vandaag het plan voor de aanpak van verloedering en overlast goedgekeurd . Het plan richt zich op mensen die onevenredig veel aandacht vragen van politie en andere instanties . Vaak gaat het om mensen met psychiatrische en verslavingsproblemen of die op straat leven en overlast veroorzaken . De mensen waar het om gaat lopen vaak in een boog om hulpverlening heen . Zorgmijders worden ze genoemd . Het kabinet wil vooral de oorzaken wegnemen , niet alleen hard optreden tegen uitwassen . Het kabinet is van mening dat ook deze mensen zoveel mogelijk deel moeten nemen aan de samenleving . Door verbetering van de zorg aan deze groep , wil het kabinet de kwaliteit van leven verbeteren en overlast verminderen . Zo krijgen de gemeenten vanaf 2006 meer te zeggen over instellingen voor geestelijke gezondheidszorg die zich richten op mensen die niet om hulp vragen maar die het wel nodig hebben . Deze instellingen , die nu door het rijk gesubsidieerd worden , krijgen straks het geld via de gemeenten . Hierdoor kan de gemeente beter sturen op resultaat . De samenwerking tussen instanties die zich met deze mensen bezig houden kan volgens het kabinet ook beter . De gemeente krijgt een sterkere regiefunctie . Onderlinge afspraken over te behalen resultaten moeten de samenwerking minder vrijblijvend maken . Dat kunnen ook afspraken zijn met de zorgmijder , in de vorm van een `` Doe Normaal Contract " . Daarnaast moet er veel meer informatie onderling worden uitgewisseld . In de praktijk aarzelen veel instanties met uitwisselen van gegevens om privacyredenen , terwijl de regelgeving rond privacy die uitwisseling niet in de weg staat . Er zal beter gebruik worden gemaakt van de wet BOPZ , die verplichte opsluiting regelt bij psychische stoornissen . Eerder was het mogelijk om mensen op te sluiten als ze een ` gevaar ' voor zichzelf of anderen waren . De mogelijkheid van verplichte behandeling binnen een instelling wordt verruimd . Toch benadrukt het kabinet dat eerst moet worden geprobeerd de persoon hulp te laten accepteren . Eerst drang en dan pas dwang . In 2005 komt er een nieuwe richtlijn die de term ` gevaar ' beter omschrijft , zodat daar in sommige gevallen ook ernstig verslaafden onder kunnen vallen .

WR-P-E-F-0000000884.dcoi
Kabinet kiest voor huidig donorregistratiesysteem Persbericht , 17-12-2004 Het kabinet heeft vandaag geconcludeerd dat het beter is om verder in te zetten op een betere benutting van de mogelijkheden binnen het huidige toestemmingssysteem en nu niet het actief donorregistratiesysteem ( ADR-systeem ) in Nederland in te voeren . De aanvullende maatregelen van het kabinet , waartoe het in juni 2004 al had besloten , om het aantal orgaandonaties te bevorderen zijn gericht op het aantal registraties , de benadering van de nabestaanden , het verbeteren van de organisatie van de orgaandonatie en andere bronnen van donororganen . Dat betekent bijvoorbeeld door opnieuw het donorformulier bij afgifte van het paspoort onder de aandacht van de Nederlandse bevolking te brengen en door de inzet van `` requestors " bij het voeren van gesprekken met nabestaanden , om meer dan nu het geval is toestemming te krijgen voor donatie . requestors Er is een groot tekort aan donororganen . Ruim 1400 mensen staan in Nederland op de wachtlijst voor een donororgaan . Het beleid van het kabinet is gericht op het terugdringen van dit grote tekort . Op basis van het onderzoek van het NIVEL constateert het kabinet dat onvoldoende is vast komen te staan dat het ADR-systeem tot substantieel meer donororganen zal leiden dan door effectuering van deze eerdere maatregelen .

WR-P-E-F-0000000885.dcoi
Massale waarschuwingscampagne verontreinigde cocaïne Persbericht , 16-12-2004 Het Trimbos-instituut start een massale waarschuwingscampagne in verband met de sterk verontreinigde cocaïne die de afgelopen weken in heel Nederland maar ook daarbuiten is aangetroffen . Deze cocaïne is verontreinigd met atropine . De combinatie van deze middelen kan levensbedreigend zijn . Op dit moment is van circa twintig personen bekend dat zij in Nederland in het ziekenhuis zijn opgenomen met ernstige vergiftigingsverschijnselen na het gebruik van deze verontreinigde cocaïne . Omdat deze gevallen zich verspreid over heel Nederland hebben voorgedaan is besloten tot een massale waarschuwingscampagne . In Nederland zijn circa twintig mensen acuut met vergiftigingsverschijnselen opgenomen in Lelystad , Roosendaal , Amsterdam , Rotterdam en Den Haag . Inmiddels zijn ook meldingen binnengekomen uit België , Frankrijk en Italië wat het totale aantal bekende slachtoffers binnen Europa op ruim vijftig brengt . Er zijn signalen dat de verontreinigde cocaïne zowel in het uitgaanscircuit als in de harddrugsscene voorkomt . harddrugsscene Gelet op de ziekenhuisopnames en de samenstelling van de cocaïne is het individuele gezondheidsrisico groot . Bij een overdosis atropine worden de volgende symptomen waargenomen : gezichts- en gehoorshallucinaties , rusteloosheid en gedaald bewustzijn ( tot bewusteloosheid ) . In het uiterste geval leidt dit tot een dodelijke afloop als gevolg van ademhalingsstoornissen en hartritmestoornissen . Daarom is snelle interventie bij blootstelling gewenst . De behandelend geneeskundige moet weten dat er atropine in het spel kan zijn . Om het publiek te waarschuwen en de hulpverleningsdiensten op de hoogte te stellen worden flyers en posters met informatie uitgedeeld bij diverse uitgaansgelegenheden in heel Nederland . De betrokken medische beroepsgroepen zijn geïnformeerd middels informatiesheets en via de Inspectie voor de gezondheidszorg . Daarnaast is de landelijke Drugs Infolijn 0900 - 1995 in het weekend extra geopend . flyers Het Trimbos-instituut benadrukt dat het gebruik van drugs nooit zonder risico is . Voor verdere informatie kan het publiek bellen met de Drugs Infolijn 0900 - 1995 ( € 0,10 min ) of onderstaande internetsites raadplegen . Dit is een persbericht van Trimbos

WR-P-E-F-0000000886.dcoi
Wijziging wet geneeskundige behandelingsovereenkomst Persbericht , 10-12-2004 De ministerraad heeft ingestemd met een wetsvoorstel van de minister Donner van Justitie en minister Hoogervorst van Volksgezondheid , Welzijn en Sport waarbij de Wet geneeskundige behandelingsovereenkomst wordt gewijzigd . De bestaande termijn van tien jaar voor het bewaren van patiëntengegevens wordt verlengd met vijf jaar . Het gaat hier om een voorlopige maatregel in afwachting van besluitvorming over voorstellen die door de Gezondheidsraad zijn gedaan . Daarnaast wordt voorgesteld het zogeheten ' blokkeringsrecht ' definitief te beperken tot situaties waar het gaat om een beoogde arbeidsovereenkomst , een nog niet tot stand gekomen burgerrechtelijke verzekering en een opleiding waartoe betrokkene nog niet is toegelaten . Het blokkeringsrecht is het recht dat degene die een keuring ondergaat heeft , om na kennisname van de uitslag van de keuring en de gevolgtrekking die daaraan wordt verbonden , de doorgifte daarvan , bijvoorbeeld aan een verzekeraar , tegen te houden . In afwachting van de wetswijziging wordt , door een eveneens voorgestelde wijziging van het Besluit van 13 maart 2000 , Stb.121 , geregeld dat het blokkeringsrecht ook na 1 mei 2005 niet zal bestaan in het geval van keuringshandelingen met het oog op bestaande arbeidsverhoudingen en burgerrechtelijke verzekeringen alsmede opleidingen waartoe de keurling al is toegelaten . De ministers zijn gemachtigd het wetsvoorstel en de wijziging van het Besluit van 13 maart 2000 voor advies naar de Raad van State te zenden . De minister van VWS zal tegelijkertijd de ziekenhuizen en andere instellingen die het aangaat op de hoogte stellen van het voorstel tot verruiming van de bewaartermijnen van patiëntengegevens . Dit met het verzoek om in afwachting van de wetswijziging al overeenkomstig deze wijziging te handelen waar het gaat om verruimde bewaartermijnen van patiëntengegevens .

WR-P-E-F-0000000887.dcoi
Betere positie regionaal geneeskundig functionaris Persbericht , 10-12-2004 De positie van de Regionaal Geneeskundig Functionaris ( RGF ) , de spil in de geneeskundige hulp bij ongevallen en rampen ( GHOR ) , moet worden verbeterd . Ook moet de geneeskundige sector meer oefenen . De ministerraad heeft hiertoe ingestemd met voorstellen van minister Remkes van Binnenlandse Zaken en Koninkrijksrelaties en minister Hoogervorst van Volksgezondheid , Welzijn en Sport . De maatregelen zijn genomen naar aanleiding van het eerder door de Raad voor het Openbaar Bestuur en de Raad voor de Volksgezondheid en Zorg uitgebrachte advies in ' De Ghordiaanse knoop doorgehakt ' . De RGF moet een stevige crisis- en netwerkmanager zijn met goede kennis van gezondheidszorg . Bij rampen en crises moet hij in de geneeskundige kolom zijn coördinatierol invullen . De adviesraden willen de RGF meer wettelijke bevoegdheden geven . Het kabinet vindt dat de veiligheidsregio's met de huidige wetgeving in eerste instantie voldoende mogelijkheden hebben om de positie van de RGF te versterken . Verder wil het kabinet dat in een regionaal ketenoverleg acute zorg , waarin alle regionale zorgpartijen zitten , ook afspraken worden gemaakt over de organisatie van de acute zorg en de opvang en spreiding van slachtoffers tijdens grootschalige incidenten . Daarnaast zal de organisatie van de GHOR gaan aansluiten bij de Gemeentelijke Gezondheidsdiensten ( GGD ) . Het kabinet vindt het gewenst dat de GGD'en hiervoor hun schaal vergroten tot ten minste die van de veiligheidsregio's . Het kabinet is met de adviesraden van mening dat de geneeskundige sector meer moet oefenen . De geneeskundige sector moet in 2005 zelf criteria opstellen voor efficiënt en effectief oefenen en opleiden . Ook moet de sector aangeven of er eventueel meer opleidingen op het terrein van de geneeskunde onder bijzondere omstandigheden nodig zijn . Op basis van deze plannen zal het kabinet vanaf 2006 structureel een bedrag beschikbaar stellen naast de reeds beschikbare middelen uit de premies . De multidisciplinaire oefeningen zijn een verantwoordelijkheid van het veiligheidsbestuur . Het GHOR bestuur moet deze oefeningen opnemen in zijn begroting . De kosten ervan worden betaald door het Rijk en de gemeenten . Het kabinet vindt dat in een aantal regio's de gemeenten meer moeten bijdragen omdat de GHOR daar volledig afhankelijk is van de financiering door het Rijk .

WR-P-E-F-0000000888.dcoi
Afronding Medisch Onderzoek Vliegramp Bijlmermeer Persbericht , 8-12-2004 Minister Hoogervorst ( Volksgezondheid , Welzijn en Sport ) heeft vandaag de laatste twee onderzoeken van het Medisch Onderzoek Vliegramp Bijlmermeer ( MOVB ) naar de Tweede Kamer gestuurd . Met het uitkomen van deze resultaten is een einde gekomen aan het MOVB . Uit de onderzoeken blijkt dat klachtenpatronen niet specifiek aan de Bijlmerramp toe te schrijven zijn . Uit eerdere resultaten van het MOVB blijkt dat een deel van de betrokken hulpverleners meer klachten heeft dan de niet-betrokkenen . Dit verschil kon niet worden aangetoond in laboratoriumonderzoek in bloed , speeksel en urine van de betrokkenen en de niet-betrokkenen . Er zijn toen ook geen aanwijzingen gevonden dat zij meer lichamelijke schade hebben als gevolg van blootstelling aan giftige stoffen . Ook blijkt uit de laatste onderzoeken dat de zorgen en onzekerheden over de eigen gezondheid van de deelnemers door het MOVB niet zijn afgenomen . De onderzoeken van het MOVB die tot de laatste resultaten hebben geleid zijn : het Epidemiologisch Onderzoek onder Hulpverleners , uitgevoerd door het Instituut voor Extramuraal Geneeskundig Onderzoek ( EMGO Instituut ) , onderdeel van het VU medisch centrum ; het Effectonderzoek , uitgevoerd door de Universiteit Leiden , faculteit der Sociale Wetenschappen en het Leids Universitair Medisch Centrum ( LUMC ) . Doelgroep en opzet onderzoeken Het Eindrapport Epidemiologisch Onderzoek onder Hulpverleners is uitgevoerd onder drie bij de ramp betrokken groepen : brandweer- en politiemedewerkers die op de plek van de ramp hebben gewerkt en KLM-medewerkers die in de buurt zijn geweest van wrakstukken die opgeslagen waren in hangar 8 . Onderzocht is wat de verschillen en overeenkomsten zijn tussen de klachten van betrokken en niet-betrokkenen van deze groep . Ook is gekeken naar de invloed van de mate van blootstelling op gezondheidsklachten en in hoeverre de betrokkenen hun klachten in verband brengen met de ramp . In totaal zijn in dit onderzoek de gegevens van 2.499 personen en hulpverleners op groepsniveau verwerkt . In het Effectonderzoek is onderzocht of het deelnemen aan het MOVB de ongerustheid over gezondheidsklachten van hulpverleners en bewoners heeft verminderd . Hieraan heeft een groep van ca 3.500 personen meegedaan , die representatief is voor alle deelnemers van het MOVB . In dit onderzoek zijn vragen gesteld of men als gevolg van het MOVB de aandacht richtte op het eigen lichaam . Ook werd gevraagd naar zorgen over de eigen gezondheid en het vertrouwen in de onderzoekend arts . Verder werd gevraagd naar de invloed van deelname aan het MOVB op de lichamelijke en geestelijke toestand van de deelnemers . Het MOVB Het Eindrapport van het Epidemiologisch Onderzoek onder Hulpverleners en het Effectonderzoek zijn deelonderzoeken van het Medisch Onderzoek Vliegramp Bijlmermeer ( MOVB ) . Het MOVB is in 2000 gestart . Het Individueel Medisch Onderzoek en de Eerste Deelrapportage Epidemiologisch Onderzoek onder Hulpverleners waren andere onderdelen die respectievelijk in maart 2002 en februari 2003 zijn afgerond . De opdrachtgevers van het MOVB zijn het ministerie van VWS , de gemeente Amsterdam , Politie Amsterdam-Amstelland en KLM NV. KLM Arbo Services is de hoofdopdrachtnemer . De publiekssamenvatting van deze beide onderzoeken is inmiddels toegestuurd aan alle deelnemers aan het MOVB . Deze is ook te vinden op de website : http://www.movb.nl / . Nazorg Alle deelnemers van het MOVB hebben de mogelijkheid gehad ook een Individueel Medisch Onderzoek te ondergaan . Deelnemers aan dit medische onderzoek hebben - zo nodig - adviezen gekregen over te nemen vervolgstappen . Zo zijn sommigen via hun huisarts doorverwezen voor een behandeling in een nazorgtraject . Een gedeelte van deze groep is verwezen naar het ` Advies- en BehandelCentrum Nazorg Vliegramp Bijlmermeer ' ( Nienoord ) , dat onder andere gespecialiseerd is in Lichamelijk Onverklaarbare Klachten ( LOK ) en het Post Traumatisch Stress-Syndroom ( PTSS ) . Ook in de komende periode is er een faciliteit voor nazorg beschikbaar in AMC / De Meren .

WR-P-E-F-0000000889.dcoi
Elektronische handtekening in de zorg gecertificeerd Persbericht , 30-11-2004 Het Centraal Informatiepunt Beroepen Gezondheidszorg ( CIBG ) , agentschap van het ministerie van Volksgezondheid , Welzijn en Sport , heeft op 22 november jl. de certificering voor het uitgeven van rechtsgeldige elektronische handtekeningen behaald . De elektronische handtekening kan gebruikt worden voor het ondertekenen van bijvoorbeeld recepten , diagnoses en contracten en het kan papier hier overbodig maken . Met de certificering is een van de laatste bouwstenen gelegd voor het UZI-register , een nieuwe unit van het CIBG . Het Unieke Zorgverlener Identificatie (UZI)-register is een belangrijke voorwaarde voor beveiligde elektronische communicatie en toegang tot gegevens in de zorg . Omdat gezondheidsgegevens privacygevoelig zijn , staat zorgvuldige bescherming daarvan voorop . De patiënt moet daarop kunnen vertrouwen . Met een door het UZI-register uit te geven UZI-pas kan de zorgverlener in het elektronische verkeer zekerheid geven dat hij echt is wie hij zegt dat hij is . Ook kan hij met de UZI-pas beveiligd berichten versturen en een rechtsgeldige elektronische handtekening zetten . In een certificeringsaudit heeft KPMG Certification vastgesteld dat het CIBG voldoet aan de internationale norm ETSI TS 101456 , de Nederlandse wetgeving over elektronische handtekeningen en aan de aanvullende door de PKI ( Public Key Infrastructure ) voor de overheid gestelde eisen voor het domein Overheid en voor Servicescertificaten . Dit betekent dat het CIBG zich , als eerste overheidsorganisatie , bij de OPTA kan laten registeren en toe kan treden tot de hiërarchie van de PKI voor de overheid met als hoogste vertrouwenspunt de root van de Staat der Nederlanden van het ministerie van BZK . Public Key Infrastructure Het UZI-register zal met ingang van januari 2005 klaar staan om zorgverleners en zorginstellingen te voorzien van UZI-passen . Hiermee is weer een stap gezet in de richting van een Elektronisch Patiënten Dossier ( EPD ) , waarmee zorgverleners de gezondheidsgegevens van patiënten overal en altijd kunnen raadplegen .

WR-P-E-F-0000000890.dcoi
Het persoonsgebonden budget blijft Persbericht , 30-11-2004 Het persoonsgebonden budget is een werkbaar instrument om de positie van de patiënt te versterken , zijn keuzevrijheid te vergroten en de doelmatigheid van de zorg te versterken . Dat concludeert staatssecretaris Ross-van Dorp van VWS op basis van rapporten van het College Zorgverzekeringen ( CVZ ) en de onderzoeksbureaus HHM en ITS in de beleidsbrief ` Het PGB gewogen ' , evaluatie en vooruitblik , die zij vandaag naar de Tweede Kamer heeft gestuurd . Patiënten met een persoonsgebonden budget , die zelf de door het indicatieorgaan vastgestelde noodzakelijke zorg kunnen inkopen , voelen zich autonoom en onafhankelijk . Zij kopen zorg in van bekenden , mantelzorgers , van professionals of van allebei . Eind 2004 ontvangen in totaal 69.500 mensen een pgb . Daarmee is 889 miljoen euro gemoeid. \u00b4Met 4,5 % van de totale AWBZ uitgaven wordt zodoende 10 % van de zorgvragers bediend\u00b4 , schrijft Ross-Van Dorp . Sinds de invoering van het persoonsgebonden budget negen jaar geleden is het pgb snel in populariteit toegenomen . De afgelopen jaren groeide het aantal budgethouders met zo'n duizend per maand . In 2004 nog met zo'n 600 per maand . De grootste groep gebruikers ( 55 % ) is tussen de 18 en 65 jaar oud , 26 % is jonger dan 18 jaar , 19 % ouder dan 65 jaar . Van de budgethouders beoordeelt 95 % de ingekochte zorg als goed of zeer goed . Na de invoering van de pgb nieuwe stijl per 1 maart 2003 wordt bij de indicatie met functiegerichte AWBZ-aanspraken gewerkt . Vooral mensen met een verstandelijke handicap krijgen daardoor een hoger pgb . De tweede wijziging is dat budgethouders vanaf dat moment bovendien het beschikbare bedrag op hun eigen rekening gestort krijgen , waarna zij het zelf kunnen besteden . Op 1 januari 2006 worden de regelingen oude stijl beëindigd . Gebruik Uit de inventarisatie van het gebruik blijkt dat 52 procent van de budgethouders een indicatie heeft voor één functie , 48 procent voor meerdere functies . De meeste budgethouders ( 67 % ) hebben een indicatie voor huishoudelijke verzorging , 53 % voor ondersteunende begeleiding , 16 % voor verpleging , 15 % voor activerende begeleiding en 14 % voor tijdelijk verblijf . Het gemiddelde toegekende budget bedraagt 15.234 euro per jaar . Budgethouders boven de 18 jaar zijn daarover een eigen bijdrage van gemiddeld 6,8 % verschuldigd . Die bedraagt gemiddeld 1.050 euro per jaar . Van het netto-budget wordt gemiddeld 15 % echter niet besteed . Als reden wordt aangegeven dat de zorg goedkoper kan worden ingekocht . Ross ziet echter geen reden de eigen bijdrage regeling te wijzigen , schrijft zij de Tweede Kamer . Zij gaat het College voor Zorgverzekeringen wel vragen de budgethouders er in de toekenningsbeschikking uitdrukkelijk op te wijzen dat men geacht wordt de ingehouden eigen bijdrage zelf aan zorg te besteden . Uit onderzoek van het CVZ blijkt dat oneigenlijk gebruik van een pgb slechts in incidentele gevallen voorkomt . Wel komt meer dan eens de vraag op of de verleende zorg wel mag worden gekwalificeerd als ` verzekerde zorg ' . Dat doet zich volgens het CVZ vooral voor bij de functie ondersteunende begeleiding . Ross gaat daarom in 2005 laten onderzoeken op welke wijze de functies ondersteunende en activerende begeleiding nader moeten worden afgebakend . Onderzoek monetarisering Inventarisatie van de ingekochte zorg laat zien dat veruit de meeste budgethouders ( 64 % ) alleen zorg inkoopt bij bekenden of mantelzorgers . 22 % koopt professionele zorg in bij AWBZ-instellingen , particuliere bedrijven of freelancers en 14 % koopt beide . Het College voor Zorgverzekeringen signaleert dat de bereidheid om onbetaald mantelzorg te verlenen afneemt en vreest dat de mantelzorg zal monetariseren . Om dat te beteugelen doet het CVZ twee voorstellen . Een bepaling opnemen om het onmogelijk te maken een inwonend familielid in te huren . Of het begrip \u00b4gebruikelijke zorg\u00b4te verruimen , bijvoorbeeld door de periode van drie maanden te verlengen waarin in redelijkheid van iemand gevraagd kan worden zijn of haar partner persoonlijk te verzorgen . Ross neemt het eerste voorstel niet over. \u00b4Er bestaat geen bezwaar dat ouders hun gehandicapte kind thuis verzorgen ten laste van het pgb van dat kind , hetzelfde geldt voor inwonende kinderen die hun ouder verzorgen\u00b4 , schrijft zij de Tweede Kamer . Wat betreft het tweede voorstel wil zij de evaluatie van het Werkdocument ` gebruikelijke zorg ' afwachten . Daarnaast wil zij laten onderzoeken in hoeverre daadwerkelijk sprake is van het stimuleren van een latente vraag naar pgb\u00b4s en wat het lange-termijn-effect daarvan zal zijn . Het voorstel van het CVZ om de eigen bijdrage bij tijdelijk verblijf af te schaffen , neemt Ross wel over . Patiënten die thuis zorg ontvangen , maar die zorg tijdens tijdelijke opname in een verzorgingshuis ook krijgen , betalen nu twee keer . Met de correctie is 222.000 euro gemoeid . Uitvoering verbeteren Om de uitvoering van het pgb verder te verbeteren , besluit Ross budgethouders die een jaar lang naar tevredenheid per maand verantwoording hebben afgelegd over de besteding van hun budget dat na dat jaar per kwartaal te laten doen . Daardoor kan het aantal verantwoordingsformulieren met 12,5 % dalen . Daarnaast schaft zij de bepaling af die het de budgethouder toestaat tien procent van het pgb-budget , die hij aan het eind van het jaar overhoudt , mee te nemen naar het volgende jaar . De regeling stuitte op grote administratieve problemen in de uitvoering . Zij treedt verder in overleg met het College Bescherming Persoonsgegevens of het mogelijk is dat zorgkantoren een abonnement kunnen krijgen in de Gemeentelijke Basisadministratie . Dat zou de uitvoeringspraktijk sterk kunnen verbeteren . In navolging van de AWBZ als geheel , zal voor het pgb in 2005 ook beheerste groei worden nagestreefd . Volgens de ramingen wordt in 2004 in totaal 889 miljoen euro aan pgb's toegekend . Voor 2005 worden de kosten geraamd op 942 miljoen euro . Staatssecretaris Ross verwacht , gezien de groei van het aantal budgethouders in 2004 , dat dat bedrag voldoende is om volgend jaar aan de totale zorgvraag via pgb's tegemoet te komen . Toekomst Na 2005 zal dat bedrag lager uitvallen omdat met ingang van 1 januari 2006 de huishoudelijke verzorging van de AWBZ naar de gemeenten wordt overgeheveld en zal opgaan in de Wet Maatschappelijke Ondersteuning . Daarnaast zullen delen van de geestelijke gezondheidzorg naar de Zorgverzekeringswet worden overgebracht . Daardoor zal het voor mensen met een psychiatrische aandoening niet langer mogelijk zijn voor alle functies in de AWBZ een pgb te krijgen .

WR-P-E-F-0000000891.dcoi
Beroep van klinisch fysicus wettelijk geregeld Persbericht , 26-11-2004 De ministerraad heeft er op voorstel van Minister Hoogervorst van Volksgezondheid , Welzijn en Sport ( VWS ) mee ingestemd om de opleidings- en deskundigheidseisen van de klinisch fysicus wettelijk te regelen . De deskundigheid omvat het dragen van de eindverantwoordelijkheid met betrekking tot het verrichten , interpreteren en beoordelen van fysische metingen en berekeningen . Klinisch fysici zorgen voor de ( verbetering van ) kwaliteit en veilige toepassing van medische apparatuur . Zij zijn , wat de gezondheidszorg betreft , werkzaam op een vijftal terreinen , te weten radiotherapie , radiodiagnostiek , nucleaire geneeskunde , audiologie en algemene klinische fysica . De klinisch fysicus vervult een betekenisvolle rol in het kader van de veilige toepassing van ioniserende straling . Tot nu toe waren beroep en opleiding een aangelegenheid van de beroepsgroep . Gelet op de Europese richtlijn inzake de bescherming van personen tegen de gevaren van ioniserende straling in verband met medische blootstelling , is het van belang dat van overheidswege inhoudelijke opleidingseisen gesteld kunnen worden . Op die manier is er rechtstreekse invloed op de kwaliteit van de opleiding en examinering . Een door de minister van VWS aan te wijzen opleidingsinstelling zal met inachtneming van de wettelijke voorschriften de verantwoordelijkheid dragen voor de opleiding en de afgifte van getuigschriften . Het betreft een vierjarige opleiding . Om toegelaten te kunnen worden dient men het doctoraal examen fysica te hebben behaald . Als gevolg van dit besluit wordt ` klinisch fysicus ' een beschermde titel . De ministerraad heeft ermee ingestemd dat het ontwerpbesluit voor advies aan de Raad van State zal worden gezonden . De tekst van het besluit wordt openbaar bij publicatie in het Staatsblad . Dit persbericht is op 26 november 2004 na afloop van de ministerraad uitgebracht door de Rijksvoorlichtingsdienst RVD .

WR-P-E-F-0000000892.dcoi
Kabinet harmoniseert bijdragesystemen zorg en welzijn in 2006 Persbericht , 26-11-2004 In 2006 voert het kabinet een ander systeem van eigen bijdragen in voor welzijnsdiensten en voorzieningen voor gehandicapten . Aanleiding voor de wijziging is de nieuwe Wet Maatschappelijke Ondersteuning ( WMO ) , die in dat jaar moet ingaan . Het kabinet wil dat alle systemen van eigen bijdragen straks zoveel mogelijk op elkaar worden afgestemd . Zo moet ' dubbel betalen ' worden vermeden en moet het principe van ' betalen naar draagkracht ' overal worden gehanteerd . Gemeenten hanteren voor voorzieningen van gehandicapten , zoals woningaanpassingen , nu al een eigen bijdrage systeem . Vanaf 2006 bieden de gemeenten de huishoudelijke hulp aan die nu nog in de volksverzekering AWBZ zit . De systemen van eigen bijdragen sluiten niet goed op elkaar aan omdat ze van verschillende rekenmethoden gebruik maken . Om een soepele overdracht van de taken aan gemeenten mogelijk te maken , harmoniseert het kabinet de systemen in 2006 . Gemeenten krijgen in de WMO veel vrijheid om zelf hun beleid te maken gericht op ouderen en gehandicapten . Ze krijgen daarom ook een zekere vrijheid in het bepalen van de uiteindelijke hoogte van de eigen bijdrage die zij vragen voor voorzieningen en diensten . Zij mogen straks zelf bepalen hoe laag de eigen bijdrage wordt . Er zijn wel grenzen aan gesteld hoe hoog de bijdrage mag zijn . Gemeenten mogen , binnen de grenzen van de maximale bijdrage , aan de hoogste inkomens een kostendekkende bijdrage vragen voor bijvoorbeeld huishoudelijke hulp . Ze kunnen echter nooit meer dan de kostprijs in rekening brengen . Mensen die al de maximale eigen bijdrage betalen voor bijvoorbeeld thuisverpleging ( AWBZ ) , hoeven niet ook nog eens apart een bijdrage voor bijvoorbeeld het aanbrengen van een verhoogd toilet te betalen ( WMO ) . Alleenstaanden uit de laagste inkomenscategorie betalen voor beide systemen bij elkaar straks nooit meer dan 208 euro per jaar . Meerpersoonshuishoudens met lagere inkomens zullen per 2006 minder gaan betalen voor AWBZ thuiszorg . Het kabinet versoepelt dan het eigen bijdragesysteem voor deze groep . Meerpersoonshuishoudens met een laag inkomen betalen straks nooit meer dan 293 euro per jaar . Ten opzichte van de huidige situatie gaan zij er dan in sommige gevallen meer dan honderd euro per jaar op vooruit .

WR-P-E-F-0000000893.dcoi
Hoogervorst keurt acties huisartsen af Persbericht , 24-11-2004 Minister Hoogervorst ( Volksgezondheid , Welzijn en Sport ) keurt de doorverwijsacties van huisartsen in Twente ten stelligste af . Ruim tachtig huisartsen in Midden-Twente behandelen sinds vandaag geen patiënten meer maar verwijzen direct door naar ziekenhuizen en andere zorgverleners . Zij voeren actie tegen voorstellen van Zorgverzekeraars Nederland om de norm voor de omvang van een groepspraktijk te verhogen van 2300 naar 3000 patiënten . De zorg voor de patiënt komt door deze acties van deze huisartsen rechtstreeks in het geding en de ziekenhuizen in de regio worden hierdoor onverantwoord belast . De acties leiden tot onnodig medisch handelen bij andere zorgverleners . De minister zal de Inspectie Gezondheidszorg vragen om te onderzoeken of er bij de betrokken huisartsen nog sprake is van verantwoorde zorg en indien nodig de noodzakelijke maatregelen te nemen . De minister zal ook de Landelijke Huisartsenvereniging verzoeken er voor te zorgen dat de acties geen landelijke navolging zullen krijgen . Hoogervorst heeft geen begrip voor de motieven en handelwijze van de huisartsen in Twente . Tevens is hij er van overtuigd dat het merendeel van de huisartsen niet gelukkig is met deze acties . Ondanks forse bezuinigingen in de zorg worden juist de huisartsen door het kabinet ontzien . De afgelopen jaren zijn honderden miljoenen euro's extra naar de huisartsenzorg gegaan . Hierdoor is de werkdruk verlaagd en is de inkomenspositie flink versterkt . Ook de opleidingscapaciteit voor huisartsen is flink uitgebreid . Verder heeft de Tweede Kamer onlangs besloten de huisarts buiten de no-claim te houden .

WR-P-E-F-0000000894.dcoi
Premie standaardverzekeringen en omslagbijdragen 2005 vastgesteld Persbericht , 22-11-2004 De ministerraad heeft op voorstel van minister Hoogervorst van Volksgezondheid , Welzijn en Sport ( VWS ) ingestemd met de maximale premiebijdrage voor de standaardverzekeringen per 1 januari 2005 . De premiebijdragen - die worden vastgesteld op grond van de Wet op de toegang tot ziektekostenverzekeringen 1998 ( WTZ 1998 ) - zijn aan het parlement bekend gemaakt . De Eerste en Tweede Kamer hebben dertig dagen de tijd om premies vast te stellen . De hieronder vermelde premiebedragen passen in het koopkrachtbeeld dat met Prinsjesdag is gepresenteerd . De voorstellen zien er als volgt uit : Voor de jaarlijkse vaststelling van deze maximumpremie is het normbedrag voor ziektekosten , dat onderdeel vormt van de aanvullende beurs in het kader van de Wet studiefinanciering , bepalend . Dit normbedrag is voor het jaar 2005 vastgesteld op € 455 op jaarbasis . Het normbedrag was aanvankelijk voor de in aanmerking komende studerenden voldoende voor de betaling van de verschuldigde premie , alsmede voor de verschuldigde wettelijke omslagbijdragen op grond van de WTZ 1998 en de Wet MOOZ . Indien deze wettelijke omslagbijdragen worden afgetrokken , resteert een netto maximumpremie van € 15,30 per maand voor studerenden jonger dan 20 jaar . Voor studenten van 20 jaar en ouder zijn de verschuldigde wettelijke omslagbijdragen hoger dan het normbedrag . Het normbedrag is dus niet voldoende om de wettelijke omslagbijdragen en premie te betalen . Besloten is dat studenten van 20 jaar en ouder voor 2005 voor de studentenstandaardpakketpolis geen premie zijn verschuldigd . Zij betalen alleen de voor 2005 verschuldigde wettelijke omslagbijdragen . Bij de vaststelling van de maximumpremies 2005 is rekening gehouden met een verwachte kostenstijging in 2005 en een correctie voor het verschil tussen de geraamde en gerealiseerde kostenstijging van de twee voorgaande jaren . Verder is rekening gehouden met de verhoging van het eigen risico tot € 250 en de invoering van de Diagnose Behandeling Combinaties ( DBC's ) per 1 januari 2005 . Dit leidt ten opzichte van de premies 2004 tot een verlaging van de maximumpremies in 2005 met ruim 6 % . De Stichting uitvoering omslagregelingen ( Suo ) heeft de WTZ- en MOOZomslagbijdrage voor het jaar 2005 vastgesteld . De omslagbijdragen moeten worden goedgekeurd door de minister van VWS respectievelijk de minister van Financiën . De WTZ-omslagbijdrage berust op de WTZ 1998 . Deze wet waarborgt de toegang tot een ziektekostenverzekering voor personen die zonder de bescherming van deze wet niet of alleen tegen een zeer hoge premie door een ziektekostenverzekeraar op een zogenaamde maatschappijpolis zouden worden geaccepteerd . Op grond van de WTZ 1998 kunnen bepaalde categorieën van personen worden toegelaten op een zogenaamde standaardpakketpolis . Hiervoor geldt een door de overheid vastgesteld verstrekkingenpakket en een eveneens door de overheid vastgestelde maximumpremie . Omdat vooral mensen met relatief hoge ziektekosten op een standaardpakketpolis zijn verzekerd , is de door de overheid vastgestelde maximumpremie niet toereikend om de door die verzekerden veroorzaakte schade te bekostigen . Alle particulier verzekerden jonger dan 65 jaar zijn op grond van de WTZ 1998 verplicht een bijdrage ( de WTZ-omslagbijdrage ) te leveren aan de compensatie van de tekorten die de verzekeraars lijden op de standaard(pakket)polissen . De MOOZ-omslagbijdrage is een verplichte solidariteitsbijdrage van particulier verzekerden aan de ziekenfondsverzekering vanwege de meerkosten in de ziekenfondsverzekering als gevolg van het in verhouding grote aantal ouderen dat ziekenfondsverzekerd is .

WR-P-E-F-0000000895.dcoi
Kabinet wil af van verkokering jeugdbeleid Persbericht , 22-11-2004 Om een einde te maken aan een ingewikkeld en verkokerd systeem van instanties die zich met kinderen en jongeren bezighouden , wil het kabinet het roer omgooien . Drie instanties moeten per levensfase van het kind het voortouw nemen in de samenwerking tussen de diverse instanties . De drie regisseurs zijn : het consultatiebureau voor kinderen tot 4 jaar , de school voor schoolgaande kinderen en het regionaal Meld- en Coördinatiecentrum voor kinderen die niet meer op school zitten . Deze drie moeten er voor zorgen dat gebeurt wat nodig is om te voorkomen dat jongeren al vroeg leerachterstanden oplopen , school verlaten of het criminele pad op gaan . De gemeenten zijn er verantwoordelijk voor dat uitvoerende instanties komen tot algemene afspraken over samenwerking . Bovendien moeten ze tot een noodprocedure komen , waarin staat hoe een gemeente een doorbraak kan forceren als de uitvoerende instanties er niet uitkomen en het kind tussen wal en schip dreigt te vallen . Het kabinet heeft vrijdag ingestemd met deze voorstellen in het kader van de Operatie Jong . In een aantal gemeenten zal een jaar lang gekeken worden hoe deze nieuwe werkwijze vorm kan krijgen . Het kabinet streeft ernaar hiervoor binnen enkele maanden een overeenkomst af te sluiten met 10 tot 15 gemeenten en de provincies waarin deze gemeenten liggen . Op basis van de ervaringen wordt bekeken of wetten en financiële kaders bijgesteld moeten worden . ` Het kabinet wil de gemeenten geen blauwdruk opleggen . Daarom kiezen we voor zo'n termijn waarin de nieuwe werkwijze vorm kan krijgen . Waar loop je tegenaan als je zo wil samenwerken , daar moeten we achter komen ' , aldus staatssecretaris Ross-van Dorp ( VWS ) , coördinerend bewindspersoon jeugdbeleid . Het kabinet stemde vrijdag ook in met twaalf plannen van aanpak , die de bij jeugd betrokken ministeries de afgelopen tijd in het kader van de Operatie Jong hebben ontwikkeld . Het gaat daarbij ondermeer om het opzetten van een sluitend zorgnetwerk rondom scholen , zodat jongeren met problemen goed opgevangen en begeleid kunnen worden . Verder wil het kabinet stimuleren dat in 2007 minimaal 100 gemeenten dagarrangementen aanbieden , waardoor leerlingen een aansluitend aanbod van onderwijs , overblijf , cultureel , sportieve en educatieve activiteiten krijgen . Dit voorkomt enerzijds dat jongeren gaan ` rondhangen ' , terwijl het moeders de mogelijkheden biedt om te gaan werken . Om tot een betere informatie-uitwisselingen tussen bij de jeugd betrokken instanties te komen , moet er één landelijk raadpleegbare Verwijsindex Risicojongeren komen . Deze elektronische index geeft per jongere aan welke instellingen een dossier van de betreffende jongere heeft . Om zo goed mogelijk in te spelen op de ( dreigende ) problemen van jeugdigen , moet er een Jeugdmonitor ( een JeugdAEX ) komen . En er komt een databank met informatie over welke soorten hulp effectief zijn . Het kabinet wil verder dat jeugdigen die in aanraking komen met justitie beter begeleid worden want te veel jongeren recidiveren vroeg of laat . Niet alleen tijdens het traject van aanhouding en straf , maar juist ook daarna. om zo ook de recidive bij jongeren terug te dringen . Uit internationaal onderzoek blijkt namelijk dat goede nazorg een gunstig effect heeft op de effectiviteit van sancties .

WR-P-E-F-0000000896.dcoi
Ross wil elektronisch kinddossier in de jeugdgezondheidszorg Persbericht , 17-11-2004 Staatssecretaris Ross-Van Dorp van Volksgezondheid , Welzijn en Sport ( VWS ) wil dat de hele jeugdgezondheidszorg een elektronisch kinddossier gaat gebruiken . Om dat te stimuleren trekt ze 3,5 miljoen euro uit voor de ontwikkeling van een elektronisch cliëntendossier ( ECD ) in de jeugdgezondheidszorg . Ross ondertekende vandaag de afspraken voor het programma Informatisering Jeugdgezondheidszorg . Door het ECD krijgen zowel zorgverleners als beleidsmakers een beter inzicht in de lichamelijke en sociaal-emotionele ontwikkeling en behoeften van jongeren tot negentien jaar en hun ouders . Hierdoor kunnen zorgverleners die met jeugdigen te maken hebben ( zoals consultatiebureaus , verpleegkundigen , school ) makkelijker kinderen en ouders met dreigende problemen volgen en hen tijdig hulp bieden . In haar toespraak ging Ross in op het privacyvraagstuk : `` Ik ben van mening dat de rechten van het kind moeten prevaleren boven het recht op privacy van de ouders . Het kind moet centraal staan , want dat is uiteindelijk ook goed voor het gezin . Volg je professionele verstand en praat daar met anderen over . " Onder regie van het Nationaal ICT Instituut in de Zorg werkt VWS samen met de Vereniging van Nederlandse Gemeenten , de Landelijke Vereniging voor Thuiszorg en GGD Nederland aan de verdere invoering van het ECD . Een aantal ` koplopers ' in de JGZ ( Amsterdam , Rotterdam , Vlaardingen en Den Haag ) is al begonnen met de invoering van het elektronisch cliëntendossier . De resultaten zijn tot dusver goed . De verwachting is dat aan het eind van het programma in 2007 een groot deel van de JGZ ` geïnformatiseerd ' zal zijn .

WR-P-E-F-0000000897.dcoi
Persuitnodiging PRIORITY MEDICINES FOR THE CITIZENS OF EUROPE AND THE WORLD Persbericht , 12-11-2004 We worden steeds ouder , krijgen steeds meer gebreken , en doen steeds meer een beroep op de medische wereld om ons zo lang mogelijk op de been te houden . Toch is er niet altijd een passende therapie voor onze kwalen . Denk bijvoorbeeld aan ziektes als diabetes , HIV / AIDS maar ook aan het toenemende aantal hartkwalen . Steeds meer mensen komen met deze ziektes in aanraking , en steeds meer realiseren we ons dat de huidige medicijnen soms te kort schieten . Toch willen we graag ook genezen van de kwalen waarvoor nog geen adequate therapie bestaat . We willen ook beschermd zijn tegen toekomstige bedreigingen , bacteriën die sterker zijn dan de geneesmiddelen : resistentie . Terwijl de geneesmiddelenindustrie om begrijpelijke redenen de neiging heeft om zich vooral op de ontwikkeling van nieuwe ' blockbusters ' te willen richten , zijn dat soms niet de producten waar vanuit volksgezondheidsperspectief het meest behoefte aan is . De Wereldgezondheidsorganisatie ( WHO ) heeft onlangs op verzoek van de Nederlandse regering een rapport geschreven waarin wordt aangegeven voor welke ziektes er nog ( nieuwe ) geneesmiddelen nodig zijn . Het rapport geeft aanbevelingen voor beleid en onderzoek op het gebied van deze ' Priority Medicines ' . Op 18 november 2004 organiseert het ministerie van VWS in het kader van het Nederlands voorzitterschap van de EU de conferentie " Priority Medicines for the Citizens of Europe and the World " . Nederland wil aandacht vragen voor financiering van onderzoek en ontwikkeling om de gaten in de geneesmiddelenkaart te dichten . Het gaat om financiering met deels publieke middelen en daarom moeten op nauwkeurige en transparante wijze prioriteiten worden gesteld in de verschillende behandelbehoeftes . Doel is een ontwikkelagenda voor geneesmiddelen in de openbare gezondheidszorg tot stand te brengen met steun van de Europese Unie op korte termijn ( 2005 en 2006 ) en voor de middellange termijn ( 2007 - 2010 ) . Vertegenwoordigers van de media zijn van harte uitgenodigd deze bijeenkomst ( middag+avond ) in de Nieuwe Kerk in Den Haag bij te wonen met aansluitende ontvangst en buffet-diner in het VWS-gebouw . Zie voor details het bijgevoegde programma . Om 20.00 uur staat er een persconferentie gepland in het ministerie van VWS . Daar zijn ook gedurende de conferentie werkplekken voor de media beschikbaar . Voor aanmelding kunt u contact opnemen met ons congresbureau , Boerhaave Congress Office , Leiden ( e-mail : j.j.l.muller@lumc.nl ) , waarna u meer informatie en een bevestiging van aanmelding zal worden toegezonden .

WR-P-E-F-0000000898.dcoi
Minder fouten in ziekenhuizen mogelijk Persbericht , 10-11-2004 Volgens Shell kan op termijn het aantal incidenten in de ziekenhuizen met 75 % omlaag . Op dit moment overlijden nog jaarlijks 1500 tot 6000 mensen onnodig door die incidenten . Over 15 jaar kan dit aantal veel lager liggen . Minister Hoogervorst ( Volksgezondheid , Welzijn en Sport ) is positief over de acties die de heer Willems , president-directeur van Shell Nederland , aanbeveelt om de patiëntveiligheid in de Nederlandse ziekenhuizen te vergroten . Willems komt met zijn aanbevelingen in het rapport ` Hier werk je veilig , of je werkt hier niet ' . Dit rapport is uitgebracht op verzoek van de minister , de NVZ vereniging van ziekenhuizen en de Orde van Medisch Specialisten in het kader van het programma Sneller Beter . De belangrijkste aanbeveling is de invoering van een integraal gecertificeerd veiligheidsmanagement systeem in de ziekenhuizen in 2008 . Met een dergelijk systeem werken ziekenhuizen systematisch aan het managen en verbeteren van de kwaliteit en veiligheid . Minister Hoogervorst neemt dit advies over en wil hier met de ziekenhuizen , de medisch specialisten en andere beroepsgroepen en de Inspectie Gezondheidszorg concrete afspraken over maken . De minister is zeer verheugd over het aanbod van de chemische industrie om ziekenhuizen te helpen hun veiligheidsmanagement te verbeteren . Het aanpakken van veiligheidsrisico's vergt een structurele aanpak en een cultuurverandering in de ziekenhuizen . Willems doet in zijn rapport scherpe uitlatingen over de gesloten bedrijfscultuur binnen de ziekenhuizen . Minister Hoogervorst verwacht dat dit rapport een positieve impuls zal geven aan de noodzakelijke cultuurverandering . De verantwoordelijkheidsverdeling binnen het ziekenhuis moet helder zijn . Willems stelt vast dat de eindverantwoordelijkheid bij de directie moet liggen . Hoogervorst deelt die conclusie en is positief over het advies om functioneringsgesprekken te houden met medisch specialisten . Dit zal bijdragen aan het kwaliteitsbewustzijn in de ziekenhuizen . Willems is verder kritisch over het functioneren van de zogeheten MIP / Fona commissies binnen de ziekenhuizen . Hier moeten fouten en incidenten worden gemeld . In de praktijk gebeurt dat echter onvoldoende . De minister wil met betrokken partijen afspraken maken over de wijze waarop incidenten snel en veilig gemeld kunnen worden . De minister verzoekt tevens de Orde van Medisch Specialisten onderzoek te doen naar aard , ernst , omvang en kosten van fouten en incidenten en naar de schade die dat oplevert voor de patiënten . Sneller Beter is een initiatief van het ministerie van VWS , de NVZ vereniging van ziekenhuizen en de Orde van Medisch Specialisten met als doel het vergroten van de doelmatigheid en kwaliteit binnen de curatieve zorg . Onderdelen van het programma zijn onder andere benchmarking van ziekenhuizen en huisartsen , de invoering van prestatie indicatoren door de IGZ en het verspreiden van goede voorbeelden . Een eerder rapport door TPG-directeur Bakker is verschenen over logistiek in de zorg . Voor meer informatie zie http://www.snellerbeter.nl / .

WR-P-E-F-0000000899.dcoi
Ross-van Dorp richt aandacht in 2005 op sportblessures Persbericht , 8-11-2004 Staatssecretaris Clémence Ross-Van Dorp ( VWS ) gaat in 2005 extra aandacht richten op blessurepreventie . Ze zal de campagne ` Verantwoord sporten ' , gericht op sporters , trainers en verenigingen , financieren en zal verder investeren in het registreren van blessures . Namens Ross heeft Paul Huijts plv. , secretaris-generaal , dit aangegeven tijdens de presentatie van het Trendrapport Bewegen en Gezondheid 2002 - 2003 , dat TNO in opdracht van VWS heeft uitgevoerd . In dat rapport kwam naar voren dat steeds meer Nederlanders gaan bewegen en dat het aantal inactieve mensen afneemt . Het aantal sportblessures is de afgelopen jaren met zo'n 20 % gedaald , omdat Nederlanders minder frequent sporten . Nieuw is dat in het trendrapport is onderzocht hoeveel mensen op een willekeurige dag niet kunnen sporten door een blessure . TNO geeft aan dat er dagelijks een half miljoen mensen niet kunnen sporten vanwege blessureleed . Ruim 20.000 mensen moeten hierdoor verzuimen op hun werk . Ross wil vervolgens meer op blessurepreventie en -- behandeling in te willen zetten . ` Via de campagne ' Verantwoord sporten ' worden sporters , trainers en verenigingen geïnformeerd over hoe ze blessures kunnen voorkomen en hoe blessures behandeld moeten worden . Ik zal ook blijven investeren in registratiesystemen voor blessures . Sportbonden hebben namelijk aangegeven grote behoefte te hebben aan voldoende informatie over het ontstaan en voorkomen van blessures . Dat doe ik via de ` Ongevallen en Bewegen in Nederland'-monitor en via een systeem dat door TNO is ontwikkeld . Met dat systeem kunnen verenigingen zelf hun blessures bijhouden en feedback krijgen over hoe ze die blessures in de toekomst kunnen voorkomen ' , aldus Huijts namens de staatssecretaris . Ross gaat er van uit dat het aantal mensen dat voldoende beweegt in de toekomst nog omhoog moet . Dit blijkt uit een onderzoek in het kader van de Flash!-campagne , die laat zien dat 50 procent van de Nederlanders voornemens is meer te gaan bewegen . Dat was voor de campagne 35 procent . ` Er valt nog een hoop te winnen . Ondanks de toename , beweegt pas de helft van de Nederlanders voldoende . Dat moet omhoog ! '

WR-P-E-F-0000000900.dcoi
Ross-Van Dorp : drie ton extra voor ID-banen in de sport Persbericht , 4-11-2004 Staatssecretaris Clémence Ross-Van Dorp trekt 300.000 euro extra uit voor ID-banen in de sport . Eerder dit jaar gaf de staatssecretaris van VWS aan 1,2 miljoen uit te trekken om te voorkomen dat honderden onderhoudsmedewerkers en beheerders in grote steden massaal hun sportclub moeten verlaten . ' Nu blijkt dat ook kleinere gemeenten de ID-banen in de sport in stand willen houden . Daarvoor is 3 ton nodig en die trek ik daarvoor uit . ' Met de maatregel komt Ross-Van Dorp tegemoet aan de wensen van sportclubs en gemeenten . Zij zien zich geplaatst voor problemen , omdat een nieuwe regeling die erin voorziet om tijdelijke banen om te zetten in reguliere banen , niet in de sportsector realiseerbaar is . De bijdrage die werkgevers ( sportverenigingen ) moeten opbrengen is te hoog , zo blijkt in de praktijk . Door nu dus geen 1,2 , maar ruim 1,5 miljoen euro uit te trekken kan staatssecretaris Ross 845 ID-banen in de sport redden . ' De ID-baners spelen een belangrijke rol voor de verenigingen door taken uit te voeren waarvoor geen vrijwilligers voorhanden zijn . Als de kleedkamers niet meer schoongemaakt worden en het sportterrein komt er wat sjofel bij te liggen dan is dat niet goed voor de sportclubs ' , aldus Ross . Met deze impuls geeft de staatssecretaris gemeenten de ruimte om hun reïntegratiebeleid in relatie tot sport vorm te geven . ' Gemeenten vinden het belangrijk dat langdurig werklozen weer aan de slag gaan . Er zijn honderden mensen die via de sport weer volop meedoen in de samenleving . Bovendien doen ze echt goed werk voor hun sportclub . Gelukkig zijn er al gemeenten die dat inzien en al structurele oplossingen bedenken voor het behoud van deze ID-medewerkers bij de clubs . '

WR-P-E-F-0000000901.dcoi
Ross : ` Pas-65 overbodige kostenpost ouderen ' Persbericht , 3-11-2004 Staatssecretaris Clémence Ross-van Dorp van VWS laat geen nieuwe Pas-65 voorraad meer bijdrukken . Vanaf 1 januari 2005 moet iedereen in Nederland van 14 jaar en ouder een geldig identiteitsbewijs kunnen tonen . De Pas-65 wordt dan een overbodig document , omdat 65-plussers met hun identiteitsbewijs hun leeftijd kunnen aantonen . De kortingen die de 65-plussers genieten , gelden op grond van hun leeftijd en niet omdat ze een pas bezitten . Staatssecretaris Ross vindt het onzinnig om ouderen op kosten te jagen met gemeentelijke leges en de kosten voor de pasfoto , terwijl ze dezelfde kortingen ook krijgen op vertoon van hun paspoort , rijbewijs of identiteitskaart . Het besluit heeft geen invloed op de kortingen die mensen kunnen krijgen . Wie al een pas heeft , kan deze blijven gebruiken . De leges voor de Pas-65 verschillen van gemeente tot gemeente en kunnen oplopen tot 24 euro , exclusief de kosten voor de pasfoto's . Volgend jaar worden ruim 149.000 mensen 65 jaar . Uitgaand van gemiddelde leges van 7 euro plus 7 euro voor pasfoto's , spaart de staatssecretaris deze mensen ruim 2 miljoen euro uit . Een deel van de bestaande pashouders zal het prettiger of veiliger vinden om hun Pas-65 te tonen dan een identiteitsbewijs . Dat mag , de huidige pashouders kunnen de Pas-65 levenslang blijven gebruiken . Omdat de verstrekking wordt gestopt , zal het aantal pashouders echter na 2005 gestaag afnemen Een voorzichtige schatting houdt het huidige aantal pashouders op ruim anderhalf miljoen ouderen . De Pas-65 is in de jaren zeventig door het toenmalige Ministerie van CRM geïntroduceerd om de deelname van ouderen aan de samenleving te bevorderen . De Pas-65 trad in werking op 1 december 1975 . In die eerste periode kregen ouderen alleen korting op vertoon van hun pas . In 1999 is bepaald dat alle personen van 65 jaar en ouder recht op dezelfde korting hebben . Nu identificatieplicht per 2005 wordt uitgebreid is de pas overbodig . De Pas-65 is immers geen officieel identiteitsbewijs .

WR-P-E-F-0000000902.dcoi
Beroepsprofiel zorgopleidingen moet duidelijker Persbericht , 3-11-2004 Op de toenemende vraag naar experts met verstand van techniek èn van zorg hebben onderwijsinstellingen adequaat gereageerd met nieuwe opleidingen . Wel zouden de onderwijsinstellingen het onderscheid tussen de opleidingen beter moeten aangeven en is het gewenst dat het beroepsprofiel per opleiding duidelijker wordt . Aanpassing in wetgeving is op dit moment niet nodig , evenmin als de variëteit aan opleidingen of het aantal studenten . Dit zijn de hoofdconclusies in het eindrapport dat de commissie Technologie , Zorg en Opleiding ( TZO ) vandaag heeft aangeboden aan minister Hoogervorst van Volksgezondheid , Welzijn en Sport en staatssecretaris Rutte van Onderwijs , Cultuur en Wetenschap . De commissie TZO is medio 2003 aan het werk gegaan onder leiding van prof. dr. T. Sminia . Doel was de ontwikkeling van opleidingen op het grensvlak van geneeskunde en techniek te verkennen . Op verschillende plaatsen in het land werden nieuwe opleidingen aangeboden . Beide bewindspersonen wilden een overzicht van behoefte en aanbod op dit gebied . Zorgtechnologie ontwikkelt zich sterk en de zorg krijgt meer behoefte aan deskundigen die de toepasbaarheid van de nieuwe technologie ondersteunen . Bovendien krijgen de technologische ontwikkelingen in de zorg een impuls als mensen met een technologische achtergrond meer op de werkvloer in de zorg te vinden zijn . De zorgsector zal de komende decennia met tekorten te kampen krijgen . Om aan de toenemende zorgvraag te kunnen voldoen zou op den duur meer dan 20 % van de Nederlandse beroepsbevolking in de zorg moeten werken . Dat is niet realistisch en er zal op andere wijze naar invulling van de zorgvraag moeten worden gezocht . Dat kan door de taken anders te verdelen onder zorgverleners en door meer gebruik te maken van technologische ondersteuning van het werk . De commissie TZO geeft aan dat bij de verschillende onderwijsinstellingen , in het middelbaar en hoger beroepsonderwijs en bij de universiteiten , een ruim aanbod aan nieuwe of meer op de zorg gerichte technische opleidingen worden aangeboden . Deze nieuwe professionals kunnen de klassieke zorgverleners als artsen en verpleegkundigen ondersteunen bij het zorgproces . Voor deze opleidingen is ook veel belangstelling . De zorgsector moet nog wel beter omschrijven wat voor soort professionals men kan gebruiken , zodat deze nieuwe beroepen een duidelijke plaats in het zorgproces krijgen . Met het rapport van de commissie TZO is een eerste aanzet gegeven voor de ordening van deze opleidingen en beroepen . Nu in de zorgsector meer aandacht is voor het opnieuw verdelen van taken , tussen artsen en verpleegkundigen of tussen tandartsen en mondhygiënisten , is een aanvulling van de taakherschikkingsmogelijkheden naar meer technische beroepen een welkome aanvulling .

WR-P-E-F-0000000903.dcoi
Ross maakt meer geld vrij voor zware patiënten in verpleeghuizen Persbericht , 3-11-2004 Staatssecretaris Ross-Van Dorp van Volksgezondheid , Welzijn en Sport maakt meer geld vrij voor de zorg voor zeer zware patiënten die veelal in gespecialiseerde verpleeghuizen verblijven . Het gaat om comapatiënten , patiënten die chronische ademhalingsondersteuning krijgen , patiënten met de ziekte van Huntington en reumapatiënten , die groepsgewijs in verpleeghuizen verblijven . Zij vraagt het College Tarieven Gezondheidszorg ( CTG ) een toeslag te maken voor de zorg voor deze patiënten . De verpleeghuizen die deze patiënten in huis hebben , dreigen tegen financiële problemen op te lopen . Voorheen maakten deze verpleeghuizen gebruik van de ' zorg op maat'-regeling om de zorg voor zeer zware patiënten te bekostigen . Dit jaar is die regeling echter vervangen door een bedrag ineens van € 40 miljoen voor zorgvernieuwing . Inmiddels wordt duidelijk dat het gemiddelde tarief onvoldoende ruimte biedt om de zware patiënten de benodigde zorg te kunnen geven . Op het moment dat de functiegerichte bekostiging van zorg in instellingen per 1 januari 2006 wordt ingevoerd , gaat de individuele zorgzwaarte van een patiënt meespelen in de financiering . Via die bekostiging ontvangen instellingen voor hen meer middelen . Voor de tussenliggende periode , het jaar 2005 , vraagt de staatssecretaris het CTG een oplossing te bieden via een adequate toeslag . Ook vraagt zij het CTG te adviseren hoe knelpunten moeten worden opgelost , als blijkt dat die in 2004 bij individuele instellingen ten aanzien van de zorg voor de zware patiënten ontstaan .

WR-P-E-F-0000000904.dcoi
Uitbreiding reikwijdte kwaliteitswet zorginstellingen Persbericht , 29-10-2004 De ministerraad heeft op voorstel van minister Hoogervorst van Volksgezondheid , Welzijn en Sport ingestemd met een uitbreiding van de reikwijdte van de Kwaliteitswet zorginstellingen . Deze uitbreiding zorgt ervoor dat er meer duidelijkheid komt over het gelegitimeerde toezicht van de Inspectie voor de Gezondheidszorg ( IGZ ) op zorgverlening door privé-klinieken die in het derde compartiment voorbehouden handelingen ( medische handelingen die alleen door een arts mogen worden uitgevoerd ) betreft . De IGZ houdt op basis van de Kwaliteitswet zorginstellingen toezicht op de kwaliteit en veiligheid van zorg in instellingen . De Inspectie rekent onder de Kwaliteitswet ook de zorg die wordt verleend in privé-klinieken als deze zorg bestaat uit voorbehouden handelingen . De ministerraad heeft ermee ingestemd dat het conceptbesluit voor advies aan de Raad van State zal worden gezonden . De tekst van het besluit wordt openbaar bij publicatie in het Staatsblad . Dit persbericht is op 29 oktober 2004 na afloop van de ministerraad uitgebracht door de Rijksvoorlichtingsdienst RVD .

WR-P-E-F-0000000905.dcoi
Derde gezondheidsonderzoek getroffenen vuurwerkramp Persbericht , 29-10-2004 Twee groepen getroffen bewoners van de vuurwerkramp in Enschede zeggen nog lichamelijke en psychische gezondheidsklachten te hebben . Dit zijn de bewoners van wie het huis ernstig beschadigd is en de allochtone getroffenen van de vuurwerkramp . De gezondheid van de ingezette reddingswerkers is bijna geheel hersteld . Getroffenen die vier jaar na de ramp nog klachten hebben , geven aan dat deze klachten vaak langdurig zijn . Dit zijn de belangrijkste conclusies uit het derde gezondheidsonderzoek dat in het begin van 2004 in opdracht van het Ministerie van Volksgezondheid , Welzijn en Sport ( VWS ) is uitgevoerd door het Rijksinstituut voor Volksgezondheid en Milieu ( RIVM ) en het Instituut voor Psychotrauma ( IvP ) in nauwe samenwerking met de GGD Regio Twente . Om een goede vergelijking te kunnen maken tussen de groepen getroffenen en niet-getroffenen is ook bij een vergelijkbare groep inwoners van Tilburg het onderzoek herhaald . Op 13 mei 2000 vond de vuurwerkramp in Enschede plaats . Om de gevolgen van deze ramp in kaart te brengen werd in opdracht van het Ministerie van VWS direct een groot gezondheidsonderzoek gestart . Onderdeel van dit gezondheidsonderzoek is het invullen van een uitgebreide vragenlijst . Op deze manier werden de getroffenen al twee keer eerder geënquêteerd ; 3 weken en 18 maanden na de ramp . In het begin van 2004 zijn de deelnemers aan dit onderzoek voor de derde keer gevraagd naar hun gezondheid en het gebruik van de zorg . Aan het derde onderzoek hebben ruim 2500 getroffenen deelgenomen : bewoners die door de vuurwerkramp waren getroffen , reddingswerkers en passanten . Het blijkt dat de gezondheidsklachten onder getroffenen tussen het tweede en derde gezondheidsonderzoek minder sterk zijn gedaald dan in de eerste 18 maanden na de ramp . Het blijkt bovendien dat de meeste getroffenen die nu nog gezondheidsklachten melden , de bewoners van wie het huis ernstig beschadigd is en allochtonen , dezelfde klachten ook al bij de eerdere twee onderzoeken hebben gemeld . Klachten die veel voorkomen zijn slaapproblemen en neerslachtigheid . Over het algemeen genomen is de gezondheidsbeleving van de minder zwaar getroffen autochtone bewoners positiever . Zij hebben nog wel iets meer klachten dan mensen die de ramp niet hebben meegemaakt , maar dit verschil is niet meer zo groot . De gezondheid van de reddingswerkers wijkt nauwelijks meer af van collega's die niet bij deze ramp zijn ingezet . Het derde gezondheidsonderzoek is het laatste grootschalige onderzoek dat in opdracht van het Ministerie van VWS onder de getroffenen van de vuurwerkramp is uitgevoerd . Het past in de reeks van onderzoeken die vanaf mei 2000 in het kader van het project Gezondheidsmonitoring Getroffenen Vuurwerkramp Enschede ( kortweg GGVE ) zijn gehouden . Eind 2005 bieden de resultaten van alle onderzoeken een goed overzicht van mogelijke gevolgen van de vuurwerkramp in voor de volksgezondheid .

WR-P-E-F-0000000906.dcoi
Who prijst oud-minister Borst voor tabaksbeleid Persbericht , 20-10-2004 Oud-minister Borst van Volksgezondheid , Welzijn en Sport heeft vandaag in het ministerie de WHO Award 2003 gekregen voor haar internationale en nationale inspanningen op het gebied van tabaksontmoediging . Zij kreeg de Award , uit handen van de regionaal vertegenwoordiger van de Wereldgezondheidsorganisatie ( WHO ) uit Kopenhagen , dr. Haik Nikogosian . Mevrouw Borst heeft zich gedurende haar ambtstermijn ingezet voor de nieuwe Europese Strategie voor tabaksontmoediging en de voortgang om te komen tot een wereldwijd tabaksverdrag ( FCTC ) . Hiermee heeft mevrouw Borst een belangrijke bijdrage geleverd om tabaksontmoediging hoog op de Europese politieke agenda te houden . Dit heeft er mede toe geleid dat niet-roken steeds meer de sociale norm wordt .

WR-P-E-F-0000000907.dcoi
Weinig jongeren krijgen zorg in private jeugdzorginstellingen Persbericht , 15-10-2004 Het aantal private instellingen dat werkt met jongeren met een licht verstandelijke handicap is klein . Hetzelfde geldt voor het aantal jongeren in de jeugdzorg dat zorg krijgt van nieuwe zorgaanbieders . Dit blijkt uit een inventarisatie onder zorgkantoren en provincies . De uitkomsten daarvan heeft staatssecretaris Ross-van Dorp vandaag naar de Tweede Kamer gestuurd . De inventarisatie vond plaats op verzoek van Ross , naar aanleiding van een rapport van de Inspectie Jeugdzorg over de situatie in de private instelling Difference in Haaksbergen . De Inspectie constateerde in augustus dat de kwaliteit van de zorg bij Difference onder de maat was . De kinderen , die door erkende instellingen waren doorgeplaatst naar deze particuliere instelling , werden daarop direct elders geplaatst . Ross gaf aan te willen weten hoe vaak de erkende instellingen kinderen doorplaatsen in particuliere instellingen in de LVG en hoe vaak provincies gebruik maken van nieuwe aanbieders in de jeugdzorg . Uit de inventarisatie blijkt dat de reguliere LVG-instellingen niet op grote schaal kinderen doorplaatsen naar particuliere instellingen . Slechts één instelling , OZC Amstelmonde , plaatst relatief veel kinderen door . Momenteel gaat het om 25 kinderen die bij niet erkende instellingen zijn ondergebracht . Reden voor staatssecretaris Ross om binnenkort met de directie van OZC Amstelrode een gesprek aan te gaan . Twee niet-erkende instellingen vallen op door het grote aantal lvg-kinderen dat ze onder hun hoede hebben . De Inspectie voor de Gezondheidszorg zal deze instellingen bezoeken . De jeugdzorg kent geen systeem met toegelaten en niet erkende instellingen . Daarom is bij de inventarisatie gekeken naar nieuwe zorgaanbieders . Uit de gegevens van de provincies ( die verantwoordelijk zijn voor de kwaliteit van de jeugdzorg ) blijkt dat 7 van de 15 provincies en grootstedelijke regio's en één van de vier landelijke instellingen gebruik maken van nieuwe aanbieders . Een aantal doet dat alleen wanneer er sprake is van crisisgevallen . Ross heeft naar aanleiding van de inventarisatie geen aanwijzingen ontvangen dat praktijken zoals bij Difference elders voorkomen . Ross geeft in de brief aan de Kamer aan te hechten aan de kwaliteit van de jeugdzorg . Uit de inventarisatie blijkt dat provincies geen uniforme procedure hanteren om de kwaliteit van nieuwe aanbieders te meten . Ross wil nu met de provincies en de Inspectie Jeugdzorg om tafel om te bespreken op welke wijze de kwaliteit het beste gewaarborgd kan worden .

WR-P-E-F-0000000908.dcoi
Vetconsumptie jongvolwassenen goed , consumptie groenten en fruit veel te laag Persbericht , 13-10-2004 De groenten- en fruitconsumptie bij 19 tot 30 jarigen is veel te laag . Slechts 2 % van de ondervraagden haalt de aanbevolen hoeveelheid van 150 - 200 gram groenten per dag en slechts 7 % eet 200 gram fruit per dag . De gemiddelde consumptie van zowel groenten als fruit is 100 gram per dag . Ook de inname aan verzadigd vet blijft te hoog . Wel kiezen de ondervraagden vaker voor magere en halfvolle producten . Hierdoor heeft ruim de helft van de 19 tot 30 jarigen in Nederland een vetinname die voldoet aan de aanbeveling . De inname van transvetzuren nadert de aanbevolen hoeveelheid door de verlaging van het transvetzuurgehalte in verschillende producten . Dit zijn de belangrijkste resultaten uit de voedselconsumptiepeiling 2003 onder jongvolwassenen dat vandaag door directeur-generaal Hans de Goeij van het ministerie van Volksgezondheid , Welzijn en Sport ( VWS ) in ontvangst is genomen . De peiling werd uitgevoerd door het RIVM , TNO-Voeding en marktonderzoeksbureau GfK in opdracht van het ministerie van Volksgezondheid , Welzijn en Sport ( VWS ) . De resultaten staan in een uitgave van het Voedingscentrum ` Zo eten jongvolwassenen in Nederland ' en zijn vandaag gepresenteerd aan het ministerie van VWS . De resultaten van de voedselconsumptiepeiling 2003 laten zien dat het bevorderen van de groenten- en fruitconsumptie en het verlagen van de inname aan verzadigd vet en transvetzuren belangrijk blijven . In de Rijksbegroting 2005 heeft minister Hoogervorst hiertoe speerpunten opgenomen . De voedselconsumptiepeiling is het monitoringsinstrument van de overheid dat de basis biedt voor het voedingsbeleid . Met de verzamelde voedselconsumptiegegevens wordt het beleid geëvalueerd , bijgesteld en nieuw beleid ontwikkeld . De voedselconsumptiepeiling 2003 is nieuw en sluit beter aan bij de veranderde , meer geïndividualiseerde voedingsgewoonten en specifieke vragen op het gebied van voedselveiligheid en gezonde voeding .

WR-P-E-F-0000000909.dcoi
Verdere verlaging prijzen geneesmiddelen in 2005 Persbericht , 12-10-2004 Het geneesmiddelenconvenant uit februari 2004 tussen Bogin , KNMP , ZN en minister Hoogervorst dat heeft geleid tot fors lagere prijzen voor generieke geneesmiddelen wordt verlengd en uitgebreid . Deze week hebben partijen een akkoord bereikt over de toetreding van Nefarma tot het convenant en aanscherping van de convenantsafspraken in 2005 . Met de toetreding van Nefarma ( de vereniging van innovatieve geneesmiddelenfabrikanten ) tot het geneesmiddelenconvenant worden ook de prijzen voor geneesmiddelen van Nefarma-leden waarvoor generieke varianten beschikbaar zijn of komen met gemiddeld 40 procent verlaagd . Samen met de generieke geneesmiddelen zijn dit de zogenaamde multi-source geneesmiddelen . Alle andere prijzen voor geneesmiddelen van Nefarma-leden worden bevroren . Daarnaast verlagen de Bogin-leden ( generieke geneesmiddelenindustrie ) de prijzen van zelfzorggeneesmiddelen die met ingang van 1-01-2005 weer in het verzekerde pakket worden opgenomen , zelfs met gemiddeld 50 procent . Bestaande kortingen voor apothekers worden vervangen door prijsverlagingen . Verzekeraars en apotheekhoudenden nemen die lagere prijzen over in hun contracten . Hierdoor komt een groot deel van de kortingen die apothekers ontvangen ten goede aan de verzekerden . De overige afspraken uit het geneesmiddelenconvenant blijven bestaan . Zo zullen verzekeraars goedkope geneesmiddelen aanwijzen voor hun verzekerden en wordt de kostendekkendheid van het tarief voor apothekers bezien . Het CTG / ZAio doet inmiddels onderzoek naar een nieuw , kostendekkend en modulair tarief voor apotheekhoudenden . Met het convenant uit begin 2004 wordt al bereikt dat voor het eerst sinds de Tweede Wereldoorlog de uitgaven voor geneesmiddelen dalen . De besparingen op de uitgaven die minister Hoogervorst in de VWS-begroting voor 2005 heeft opgenomen , lopen op tot 685 miljoen euro . Daarom zijn aanvullende afspraken of maatregelen voor 2005 nodig . De gesprekken met de Bogin , KNMP , ZN , Nefarma en VWS die de afgelopen periode zijn gevoerd hebben tot deze resultaten geleid . De besparing van 685 miljoen euro wordt bereikt door : de prijsverlaging van generieke geneesmiddelen ( 325 miljoen euro ) ; prijsdaling na het verloop van octrooi ( 110 miljoen euro ) ; het handhaven van de claw back ( 205 miljoen euro ) en een prijsdaling van die geneesmiddelen waarvoor het octrooi al eerder was afgelopen ( minimaal 45 miljoen euro ) . In ruil voor de prijsverlagingen zal minister Hoogervorst afzien van wettelijke maatregelen om de taakstelling voor 2005 te halen zolang de opbrengst wordt gehaald . Naar verwachting zal het convenant volgende week door partijen ondertekend worden .

WR-P-E-F-0000000910.dcoi
Meer mensen sporten en bewegen Persbericht , 11-10-2004 Nederlanders gaan steeds meer sporten en bewegen . Het aantal mensen dat vijf keer per week een half uur matig intensief beweegt en daarmee aan de beweegnorm voldoet , is de laatste jaren gestegen van 45 naar ruim 47,5 procent . Verder is er een daling van 14 naar 12 % te zien in het aantal mensen dan nooit sport of beweegt . Dit blijkt uit een onderzoek van TNO . Staatssecretaris Clémence Ross-van Dorp ( VWS ) ziet de uitkomsten als ruggesteun voor het beleid dat VWS de afgelopen jaren heeft gevoerd . ' Er zijn vele initiatieven genomen om de mensen aan het bewegen te krijgen . Dan denk ik aan de actie Nederland in Beweging , het gelijknamige gymnastiekprogramma 's ochtends op de TV , de subsidieregeling Breedtesportimpuls , de Nationale Gezondheidstest , en de huidige beweegcampagne FLASH ! . Kennelijk slaat dat aan . En dat moet ook , want jaarlijks overlijden ongeveer 6000 mensen door een gebrek aan beweging . ' FLASH Ross-van Dorp denkt dat het aantal Nederlanders dat sport en beweegt nog verder omhoog kan . Ze wijst daarbij op een tussentijdse evaluatie van de FLASH!-campagne . Daaruit blijkt dat steeds meer mensen zich voornemen om ( meer ) te gaan bewegen . Voor de campagne was 35 procent van plan meer te gaan bewegen , nu is dat 50 procent . ' Een heel mooi signaal . Maar de mensen moeten zich niet alleen voornemen om te bewegen , ze moeten het echt doen ! ' , aldus Ross . FLASH ! is eind vorig jaar van start gegaan . De campagne heeft als doel om meer mensen aan het bewegen te krijgen . Binnen de campagne , die duurt tot 2006 , wordt de aandacht specifiek gericht op verschillende groepen . Momenteel richt FLASH ! zich op werkgevers en werknemers , VMBO leerlingen en gezinnen met jonge kinderen . In 2005 komen chronisch zieken en ouderen aan bod . FLASH FLASH

WR-P-E-F-0000000911.dcoi
Ross trekt half miljoen uit voor loopsportplan van atletiekbond Persbericht , 9-10-2004 Staatssecretaris Ross-van Dorp trekt de komende vier jaar ruim een half miljoen euro uit om de Koninklijke Nederlandse Atletiek Unie ( KNAU ) te ondersteunen met haar loopsportplan `` Beter in Beweging " . De atletiekunie hoopt met zijn project de komende jaren 115.000 deelnemers te verleiden tot beweegactiviteiten en daar 30.000 nieuwe leden aan over te houden . Met het project `` Beter in Beweging " neemt de atletiekunie zijn verantwoordelijkheid in het tegengaan van bewegingsarmoede en voorkomen van overgewicht . Het project sluit naadloos aan bij de doelen die VWS heeft neergelegd in zijn nota Sport , Bewegen en Gezondheid . ` Ik vind het dan ook heel mooi dat ik de KNAU met deze subsidie kan ondersteunen ' , aldus Ross-van Dorp . ` Het is noodzakelijk dat we het bestrijden van bewegingsarmoede hoog op de agenda zetten . Jaarlijks sterven 6000 mensen doordat ze te weinig bewegen . Dat moet dus veranderen . Hardlopen is een makkelijke vorm van bewegen . Dat kun je op elk moment van de dag doen . Bijvoorbeeld tijdens de lunch of 's avonds nog even na het eten ' . De KNAU richt zich vooral op mensen die nog niet eerder de loopschoenen gestrikt hebben . Daarbij wordt samenwerking gezocht met bedrijven . Ook gaat de KNAU zich bezighouden met sportief wandelen , met jeugd en sport en met de aanleg van loop- en wandelroutes in de bebouwde omgeving . In samenwerking met de Hartstichting moeten in elke provincie minimaal 5 van dergelijke routes aangelegd worden . Het is de bedoeling dat de KNAU , die nu een kleine 100.000 leden heeft , na 2008 het project zelf financiert .

WR-P-E-F-0000000912.dcoi
Ross-van Dorp : 80 miljoen voor buurt onderwijs en sport ( BOS ) Persbericht , 6-10-2004 Staatssecretaris Clémence Ross-van Dorp ( VWS ) trekt de komende zes jaar 80 miljoen uit voor de impuls Buurt Onderwijs en Sport . Met deze zogenoemde BOS-impuls kunnen gemeenten via een naschoolse (sport)activiteiten de achterstanden van jeugdigen aan pakken . Deze achterstanden doen zich voor op het gebied van bewegen , gezondheid , welzijn en onderwijs . Het is de bedoeling dat de buurt , het onderwijs en de sport de activiteiten opzetten . Ross-van Dorp wil dat er voor jongeren een aantrekkelijk activiteitenaanbod ontstaat . Met die activiteiten wordt de bewegingsarmoede onder jongeren tegengegaan . Verder denkt ze dat scholieren die actief bezig zijn , meer contact krijgen met anderen in de wijk . En het vermindert de kans dat jongeren zich als vandaal gaan gedragen of voortijdig van school gaan . Ook voor de georganiseerde sport kan de BOS-regeling gunstig zijn : jongeren die in de buurt met sport in aanraking komen , kunnen doorstromen naar de reguliere sportclub . De presentatie van de BOS-regeling vond vanmiddag plaats in het Nova Esprit College in Amsterdam ( Slotervaart ) . De school bevindt zich naast de eerste Richard Krajicek playground in Amsterdam , die Richard Krajicek vanmiddag zelf opende . Staatssecretaris Ross noemde de Richard Krajicek playground ` een prachtig voorbeeld van wat in de BOS-impuls een arrangement heet . In feite een samenwerkingsverband tussen school , buurt en sport , waarin activiteiten voor en door jongeren samenkomen ' . ` Sport heeft een opvoedende waarde en de BOS-impuls onderstreept dat nog eens . Gevolg hiervan is : gezondere en sportievere jongeren , die betere sportprestaties leveren en geen overlast meer bezorgen in hun buurt of wijk . Een investering dubbel en dwars waard . '

WR-P-E-F-0000000913.dcoi
Bagagedrager , matraslift en een pratende knop winnen Design4all prijs Persbericht , 6-10-2004 In een bijzondere designwedstrijd die door de Nederlandse regering is uitgeschreven in samenwerking met de Zweedse Ambassade en de Swedish Trade Council , hebben een mobiele bagagedrager , een matraslift en een pratende knop de Design4all prijs gewonnen . De wedstrijd was opengesteld voor producten , prototypes of ideeën die zowel door algemeen publiek als door mensen met beperkingen gebruikt kunnen worden . De prijzen worden op woensdagmiddag 6 oktober door staatssecretaris Ross van VWS uitgereikt op haar ministerie . Swedish Trade Council Het winnende idee , de Bike Tender is een verrijdbare bagagedrager die van en aan een fiets kan worden geklikt . De wieltjes hebben ook een stabiliserend effect bij het fietsen . Aan het winnende prototype is een prijzenbedrag van € 35.000 verbonden . Volgens de jury is het een goede oplossing , bedoeld voor een veel grotere groep dan alleen ouderen en gehandicapten . Bike Tender Het winnende prototype is de VoiSec . Het is een kleine knop met kleeffunctie , toepasbaar zoals gele kleefmemo's . De knop kan 60 seconden geluid opnemen , direct of via een mobiele telefoon of database . Ook zitten er een timerfunctie en een sorteerfunctie op . Het idee is nog niet in een product uitgevoerd en daarbij komt het prijzengeld van € 25.000 goed van pas . Het winnende product , de Cairlift , bestaat uit een draagbare luchtmatras met pomp , aan te brengen onder de matras op elk bed met standaard lattenbodem . De matrasheffer kan worden opgeblazen tot vijfmaal de standaarddikte en is ideaal voor mensen die korte tijd of permanent een hoog-laag bed nodig hebben , zoals vrouwen die net bevallen zijn , ouderen of mensen met een functiebeperking . Aan het winnende product zal een bedrag van € 15.000 worden toegekend . Cairlift De staatssecretaris wilde met de wedstrijd bereiken dat creativiteit en inventiviteit meer worden ingezet om zelfstandigheid en zelfredzaamheid van mensen met een functiebeperking te bevorderen . Het is onderdeel van het kabinetsbeleid te bevorderen dat in een vroeger stadium rekening wordt gehouden met functiebeperkingen .

WR-P-E-F-0000000914.dcoi
Staatssecretaris Ross wil betere benutting kansen van medische biotechnologie Persbericht , 5-10-2004 Begrijpelijke , evenwichtige informatie , meer aandacht in het onderwijs , moderniseren van het screeningsbeleid , meer geïntegreerd overheidsbeleid en privaat-publieke samenwerking , innovatiegeld inzetten op prioritaire gezondheidsproblemen en voortzetting van de discussie tussen overheid , de wetenschap en de burger . Dit zijn de kernpunten van de Agenda medische biotechnologie die staatssecretaris Ross van Volksgezondheid , Welzijn en Sport vandaag presenteert . Ross overhandigde in het Haagse Nieuwspoort de Agenda medische biotechnologie aan de heer Dees , voorzitter van het Forum Biotechnologie en Genetica en de heer Oosterwijk , directeur van de Vereniging Samenwerkende Ouder- en Patiëntenorganisaties ( VSOP ) . De Agenda is het resultaat van het project Biotechnologie als Open Beleidsproces . Vanaf 2002 heeft Ross nauw overleg gestimuleerd tussen wetenschap , maatschappelijke organisaties , overheden en zorgverleners , patiënten en burgers . Met behulp van ondermeer interviews en workshops is een overzicht gekregen van de maatschappelijke knelpunten op het gebied van de medische biotechnologie en hoe deze het beste opgelost kunnen worden . Volgens de staatssecretaris wordt biotechnologie vaak beperkt tot de ethische grenzen hiervan . Ross pleit er voor aandacht te geven aan de overvloed aan toepassingen die binnen de ethische grenzen mogelijk zijn , aan toepassingen waarvoor al een breed draagvlak bestaat . Het is van groot belang de mogelijkheden voor een betere gezondheid van mensen en de kansen voor onze wetenschappers en voor het bedrijfsleven verder te ontwikkelen . `` Waar draagvlak is moeten we met volle kracht verder " , aldus Ross .

WR-P-E-F-0000000915.dcoi
Hoogervorst versterkt infectieziektebestrijding Persbericht , 1-10-2004 De ministerraad heeft ingestemd met het voorstel van minister Hoogervorst van Volksgezondheid , Welzijn en Sport om de infectieziektebestrijding te versterken . De minister wil meer mogelijkheden om centraal - vanuit Den Haag - verantwoordelijkheid te kunnen dragen voor het bestrijden van infectieziekten . Verder neemt hij maatregelen om zowel de structuur als de capaciteit voor de infectieziektebestrijding op allerlei onderdelen te verbeteren . Hiervoor richt hij bij het Rijksinstituut voor Volksgezondheid en Milieu ( RIVM ) een Centrum voor Infectieziekten op . Hierin wordt de komende jaren ruim € 20 miljoen per jaar geïnvesteerd . Het op te richten Centrum voor Infectieziekten ondersteunt de minister in crises om maatregelen te nemen bij ( dreigende ) infectieziekte-uitbraken en geeft inhoudelijk leiding bij het bestrijden van landelijke crises . Het centrum ondersteunt de minister inhoudelijk bij rijksbeleid voor preventie en bestrijden van infectieziekten . Ook krijgt het Centrum een centrale rol bij het aansturen en ondersteunen van het veld en bij het opstellen van draaiboeken en protocollen . De infectieziektestructuur wordt verder versterkt door : meer mogelijkheden te creëren voor onderzoek en diagnostiek bij GGD'en en het RIVM en het versterken van de lokale uitvoering van de infectieziektebestrijding , betere ondersteuning van GGD-en bij voorbereiding op en tijdens crisis . Ook biedt het centrum meer mogelijkheden voor internationale afstemming en het creëren van een helder aanspreekpunt voor WHO en European Centre for Disease Control ( ECDC ) . Met de versterking van de infectieziektestructuur wordt ook de tuberculosebestrijding en de laagdrempelige curatieve soa-bestrijding verbeterd . Eerder is geconstateerd dat de schaal van de huidige voorzieningen te klein is om goede kwaliteit te kunnen waarborgen . Minister Hoogervorst start samen met GGD Nederland een project waarbij in deeltrajecten onder meer schaalvergroting in de tuberculosebestrijding en de laagdrempelige curatieve soa-bestrijding aan de orde komen gericht op opschaling naar zeven regio's . Dit persbericht is op 1 oktober 2004 na afloop van de ministerraad uitgebracht door de Rijksvoorlichtingsdienst RVD .

WR-P-E-F-0000000916.dcoi
Besluit overheveling dieetadvisering van AWBZ naar ZFW Persbericht , 1-10-2004 Met ingang van 1 januari 2005 maakt de aanspraak op dieetadvisering onderdeel uit van de Ziekenfondswet ( ZFW ) en de Wet op de toegang tot ziektekostenverzekeringen 1998 ( Wtz 1998 ) . De aanspraak is beperkt tot vier behandeluren per jaar en mag naast instellingen ook door vrijgevestigde diëtisten geleverd worden . Redenen voor de beperking zijn de uitgavenstijging van de afgelopen jaren en de in de komende jaren te verwachten stijging van de vraag naar dieetadvisering . Door naast instellingen ook de vrijgevestigde diëtisten dieetadvisering te laten leveren wordt het zorgaanbod verruimd . Tot 1 januari 2005 maakte dieetadvisering deel uit van de Algemene Wet Bijzondere Ziektekosten ( AWBZ ) . De aanspraak was niet beperkt tot een bepaald aantal behandelingen en alleen instellingen mochten deze aanspraak leveren . Bovenstaande wijziging leidt er toe dat ziekenfondsverzekerden en particulier verzekerden die op grond van de Wtz 1998 zijn verzekerd met ingang van 1 januari 2005 aanspraak hebben op vier behandeluren per jaar in plaats van de tot die datum bestaande onbeperkte aanspraak op grond van de AWBZ . In de praktijk is gebleken dat met een gemiddelde van vier behandeluren per jaar de dieetzorg goed kan worden aangeboden . Voor particulier verzekerden geldt dat zij tot 1 januari 2005 een onbeperkte aanspraak hadden op grond van de AWBZ . Met ingang van 1 januari 2005 komt deze aanspraak voor deze verzekerden te vervallen . In hoeverre verzekeraars zullen volgen met aanpassing van het pakket voor de particulier verzekerden is nog niet bekend . In de praktijk volgen de particuliere verzekeraars het ziekenfondspakket . Dit persbericht is op 1 oktober 2004 na afloop van de ministerraad uitgebracht door de Rijksvoorlichtingsdienst RVD .

WR-P-E-F-0000000917.dcoi
Ross-van Dorp : hulpverleningsplan in jeugdzorg vanaf 1 januari 2005 verplicht Persbericht , 23-9-2004 De jeugdzorg moet jongeren en hun ouders beter helpen . Volgens staatssecretaris Ross-van Dorp ( VWS ) kan dat onder andere door zorgaanbieders per 1 januari 2005 te verplichten om met kwaliteitssystemen en met hulpverleningsplannen te gaan werken . Dat staat in het nieuwe landelijke beleidskader jeugdzorg , dat staatssecretaris Clémence Ross-van Dorp ( VWS ) vandaag naar de Tweede Kamer heeft gestuurd . Ross-van Dorp legt de nadruk in het nieuwe beleidskader op de kwaliteit en effectiviteit van zorg . Zowel bureaus jeugdzorg als zorgaanbieders moeten vanaf 1 januari 2005 met kwaliteitsystemen gaan werken . Kinderen krijgen hierdoor betere jeugdzorg . Bovendien kunnen met hetzelfde geld meer kinderen geholpen worden . Ross wil verder dat aanbieders vanaf 1 januari voor alle cliënten een hulpverleningsplan wordt gemaakt . Hiermee is voor cliënt en ouders duidelijk hoe het hulpverleningstraject eruit ziet . In het landelijk beleidskader staan de beleidsprioriteiten en ambities voor de periode 2005 tot en met 2008 in het kader van de nieuwe wet op de Jeugdzorg , die op 1 januari 2005 in werking zal treden . Het kader is tot stand gekomen in overleg met de provincies / grootstedelijke regio's . Daarmee is er een gezamenlijke koers uitgezet voor de verbetering van de jeugdzorg die de komende jaren noodzakelijk is . Het landelijk beleidskader , dat eens in de vier jaar wordt vastgesteld , vormt de basis voor de provinciale beleidskaders . Het Rijk zal de komende jaren tientallen miljoenen extra blijven investeren in extra plaatsen in de jeugdzorg en in een betere kwaliteit van die zorg .

WR-P-E-F-0000000918.dcoi
Acht ziekenhuizen starten Sneller Beter Persbericht , 23-9-2004 ZonMw heeft op 23 september 2004 bekend gemaakt welke acht ziekenhuizen als eersten mee gaan doen aan het project ` Sneller Beter pijler 3 ' . Het zijn : Atrium medisch centrum ( Heerlen ) , Groene Hart Ziekenhuis ( Gouda ) , Jeroen Bosch Ziekenhuis ( Den Bosch ) , Meander Medisch Centrum ( Amersfoort ) , St. Elisabeth Ziekenhuis ( Tilburg ) , TweeSteden ziekenhuis ( Tilburg ) , VU medisch centrum ( Amsterdam ) , Westfries Gasthuis ( Hoorn ) . Doelstelling en methode Deze acht ziekenhuizen gaan vanaf 1 oktober , onder begeleiding van het Kwaliteitsinstituut voor de gezondheidszorg CBO , het iBMG ( instituut Beleid & Management Gezondheidszorg ) en de Orde van Medisch Specialisten , kwaliteitsverbeteringen doorvoeren op de gebieden patiëntenlogistiek en patiëntenveiligheid , onder meer door de toepassing van de methoden Doorbraak en procesherinrichting . Zo moet de toegangstijd tot de poliklinieken minder dan een week worden ; de doorstroomtijden verminderen met 40 - 90 % ; de ligduur met 30 % en moet de productiviteit van de OK toenemen met 30 % . Verder wil men blame free reporting systemen invoeren , het aantal medicatiefouten en postoperatieve wondinfecties met 50 % verminderen en tot slot het percentage decubitus terugbrengen tot 5 % . Om dit mogelijk te maken richt de aandacht zich ook op leiderschap en organisatieontwikkeling . De resultaten moeten zich na de projectperiode binnen en buiten de ziekenhuizen verspreiden . Selectiecriteria en voorwaarden De acht ziekenhuizen zijn geselecteerd uit 31 enthousiaste aanmeldingen . De selectie was uitgebreid en noodzakelijkerwijs streng : er kunnen er dit jaar slechts acht meedoen . Enkele selectiecriteria : het ziekenhuis heeft reeds aantoonbare en succesvolle ervaring met het uitvoeren van ( multidisciplinaire ) verbetertrajecten ; er is een breed draagvlak voor deelname op verschillende niveaus ; het is voor het ziekenhuis mogelijk om voldoende menskracht in te zetten ; de invoering van de DBC ( Diagnose Behandeling Combinatie ) systematiek verloopt volgens schema . Naast deze selectiecriteria waren voorwaarden voor deelname geformuleerd . Enkele hiervan : de activiteiten in het kader van Sneller Beter pijler 3 worden uitgevoerd met de patiënt als belangrijke partner ; de geleerde lessen worden niet alleen in - maar ook extern gedeeld ; halfjaarlijkse evaluaties laten plaatsvinden . Volgend jaar starten opnieuw acht ziekenhuizen ; het jaar daarop nog eens acht . Deze 24 ziekenhuizen vormen samen 20 % van het totale aantal ziekenhuizen in Nederland . De resultaten in deze ziekenhuizen worden vervolgens normgevend voor alle overige ziekenhuizen . Sneller Beter Pijler 3 Sneller Beter pijler 3 wordt uitgevoerd onder verantwoordelijkheid van ZonMw en kent drie onderdelen . De kwaliteitsverbeterprojecten in de ziekenhuizen vormen onderdeel 1 . Het tweede onderdeel is een evaluatieonderzoek naar de resultaten en de effecten van deze ` versnelde invoering van goede praktijkvoorbeelden ' op langere termijn . Het derde onderdeel bestaat uit het plan voor de realisering van dezelfde kwaliteitsverbeteringen in de overige 80 % van de ziekenhuizen in Nederland . Sneller Beter Het overkoepelende VWS-programma Sneller Beter kent nog twee andere pijlers : Sneller Beter pijler 1 en 2 . Sneller Beter pijler 1 bestaat uit een benchmarkproject voor ziekenhuizen en de eerstelijn ; Sneller Beter pijler 2 richt zich op de ontwikkeling van prestatie-indicatoren voor de gezondheidszorg . Voor meer informatie over het programma Sneller Beter 3 : ZonMw , Jacqueline Pleiter , programmasecretaris , 070 349 5275 , pleiter@zonmw.nl of http://www.zonmw.nl / Voor meer informatie over de uitvoering van het eerste onderdeel van Sneller Beter 3 , de versnelde invoering van goede praktijkvoorbeelden in 20 % van de ziekenhuizen : Kwaliteitsinstituut voor de gezondheidszorg CBO , Wim Schellekens , directeur , 030 284 39 01 , w.schellekens@cbo.nl of http://www.cbo.nl/home_html Voor meer informatie over het programma Sneller Beter : Ministerie van VWS , Pieter Idenburg , persvoorlichter , 070 340 5072 , p.idenburg@minvws.nl of http://www.snellerbeter.nl /

WR-P-E-F-0000000919.dcoi
Grensoverschrijdende communicatie bij ambulancevervoer Persbericht , 21-9-2004 Minister Hoogervorst van Volksgezondheid , Welzijn en Sport heeft met de financiering van nieuwe apparatuur grensoverschrijdende communicatie tussen ambulances uit Nederland , Duitsland en België mogelijk gemaakt . Vanaf 24 september kunnen , in samenspraak met Ambulancezorg Nederland , de voertuigen met buitenlandse meldkamers ( de Leitstelles in Duitsland en de 100 centrales in België ) overleggen bij inzet over de grens . Tot op heden was dit niet mogelijk , communicatie verliep via de Nederlandse meldkamers , wat de kwaliteit van de inzet aanzienlijk belemmerde . Op termijn is dit , als alle drie landen voor het zogenaamde Tetra-systeem kiezen waar C 2000 toe behoort , opgelost . Op dit moment is onduidelijk of Duitsland en België een vergelijkbaar systeem invoeren . Op vrijdag 24 september zal de apparatuur in Vaals op het drielandenpunt , officieel in gebruik worden gesteld . Locatie : Taverne de Grenssteen te Vaals van 12.00 -- 14.00 uur .

WR-P-E-F-0000000920.dcoi
Fundamenten gelegd voor hervormingsagenda zorg Persbericht , 21-9-2004 Minister Hoogervorst en staatssecretaris Ross-Van Dorp ( Volksgezondheid , Welzijn en Sport ) willen de uitgaven in de gezondheidszorg het komend jaar beheerst laten groeien . Er komt extra geld beschikbaar om de groei van de vraag naar zorg te kunnen opvangen . Dit is in lijn met de afspraken in het Hoofdlijnenakkoord . Tegelijkertijd zijn ondanks de bezuinigingen van het afgelopen jaar in 2005 opnieuw beheersingsmaatregelen nodig om de kosten binnen de perken te houden . De uitgaven stijgen in 2004 wederom harder dan verwacht . In totaal bedragen de beheersingsmaatregelen rond de 1 miljard euro . Dit wordt voor een belangrijk deel mogelijk gemaakt door convenantsafspraken van het ministerie met zorgaanbieders ( ziekenhuizen en AWBZ-instellingen ) over het leveren van extra zorg . Hervormingsagenda Hoogervorst en Ross-Van Dorp zetten het komende jaar belangrijke stappen in de hervorming van de zorg- en welzijnssector . Kern van deze hervormingen ligt in het terugleggen van verantwoordelijkheden van rijksoverheid naar burgers , verzekeraars , zorgaanbieders en lagere overheden . Vanwege de toenemende vergrijzing en de steeds kritischer wordende zorgconsument staat het systeem steeds meer onder druk . Om de zorg ook in de toekomst toegankelijk , betaalbaar en klantgericht te houden , moeten nu de bakens worden verzet . Dit sluit ook aan bij ontwikkelingen in de rest van Europa . Minister Hoogervorst stuurt binnenkort het wetsontwerp Zorgverzekeringswet naar de Tweede Kamer . De zorgverzekeringswet heeft als doel het samenvoegen van ziekenfonds en particuliere verzekering tot één basisverzekering voor curatieve zorg . Invoering vindt plaats op 1 januari 2006 . Tevens komt er een wet op de Zorgtoeslag . Hiermee wordt voorkomen dat mensen een te groot deel van hun inkomen aan zorg moeten betalen . Om de marktwerking in de zorg op gang te brengen , te houden en waar nodig deelmarkten te reguleren , komt er een Zorgautoriteit . Staatssecretaris Ross wil het systeem van de AWBZ aanpassen met het oog op de betaalbaarheid en doelmatigheid . Inzet is de kosten te beheersen . Na de noodzakelijke contracteerbeperking in 2004 , is voor de periode tot en met 2007 een convenant met de zorgaanbieders gesloten . Daarin is afgesproken dat de aanbieders 1,25 procent meer mensen zorg geven . De uitgaven mogen groeien binnen de afspraken die in het regeerakkoord zijn gemaakt . Als aanbieders die afspraken niet overschrijden volgen in de AWBZ geen pakket- of tariefmaatregelen . Voor innovatie is een bedrag van 15 oplopend tot 45 miljoen in 2007 beschikbaar gesteld . Voor ICT 35 miljoen in 2005 en 25 miljoen in 2006 . Om de AWBZ doelmatiger te maken wordt per 1 januari 2005 de indicatiestelling centraal aangestuurd . Het Centrum Indicatiestelling Zorg moet ervoor zorgen dat er zo uniform mogelijk wordt geïndiceerd en bureaucratie zoveel mogelijk wordt vermeden . Op diezelfde datum gaat de functiegerichte bekostiging voor extramurale zorg in . Daardoor zal de financiële transparantie verbeteren . Tegelijkertijd zullen de zorgkantoren de mogelijkheid krijgen om met aanbieders te onderhandelen over de in te kopen zorg . Daarnaast zal de doelmatigheid worden bevorderd door de AWBZ terug te brengen tot waarvoor hij was bedoeld : zorg voor chronisch zieken , lichamelijk en verstandelijk gehandicapten en mensen in verpleeghuizen en verzorgingshuizen en mensen die langer dan 1 jaar intramurale psychiatrische hulp nodig hebben . De extramurale zorg in de GGZ en de intramurale GGZ korter dan 1 jaar gaan over naar de basisverzekering . Hulp en ondersteuning worden ondergebracht in de Wet Maatschappelijke Ondersteuning , waarin ook de Welzijnswet en de Wet Voorziening Gehandicapten opgaan . Hulpvraag en -- aanbod kunnen lokaal beter op elkaar worden afgestemd . In 2005 zal de wetstekst voor de WMO worden gemaakt . Ook zal een invoeringsbureau worden opgezet en er zullen experimenten in gemeenten worden gehouden . Stimuleren van burger en veld Om burgers en partijen gereed te maken voor een meer verantwoordelijke rol zijn er verschillende maatregelen en programma's . Er komt een actieprogramma Patiënt / Consument om de burger in de positie te brengen van kritische zorgconsument . Er komt onder andere een website waarop burgers premies en pakketten van zorgverzekeraars kunnen vergelijken . Het kostenbewustzijn van de burger zal worden gestimuleerd door de invoering van een no claim van 250 euro voor ziekenfondsverzekerden per 1 januari 2005 . In de curatieve zorg loopt het programma Sneller Beter met als doel meer doelmatigheid en kwaliteit bij ziekenhuizen en huisartsen . In november zal gezant Rein Willems ( Shell ) een rapportage uitbrengen over patiëntveiligheid in ziekenhuizen . Tevens zullen acht ziekenhuizen worden ondersteund met het uitwerken van goede voorbeelden . Volgend jaar begint de benchmarking van ziekenhuizen en huisartsen . Op 1 januari 2005 worden in de ziekenhuizen diagnose behandelingscombinaties ( dbc's ) ingevoerd . Voor 10 % van de zorg zullen vrije dbc-tarieven gelden . Dit zal leiden tot meer concurrentie in de ziekenhuismarkt bij eenvoudige behandelingen . Bij de fysiotherapeuten worden de tarieven op 1 januari 2005 bij wijze van proef vrijgelaten . Dit betekent dat de verzekeraars met de fysiotherapeuten onderhandelen over de prijs van een consult . Pakketmaatregelen en tegemoetkoming chronisch zieken Vanaf 1 januari zullen enkele zaken niet meer voor vergoeding via het ziekenfonds in aanmerking komen . Dit betreft : behandeling tegen snurken , bovenooglidcorrecties , plastische correctie afwijkende oorstand ( flaporen ) , borstprothese anders dan bij ( gedeeltelijke ) amputatie , abdominoplastiek ( buikwandcorrectie ) en hersteloperatie na sterilisatie man en vrouw . Deze maatregelen leveren in totaal 70 miljoen op . Tegelijkertijd wil het kabinet chronisch zieken tegemoet komen . Daarom wordt 25 miljoen extra uitgetrokken voor zittend ziekenvervoer en zelfzorggeneesmiddelen . Per jaar wordt 12 miljoen euro uitgetrokken om vijf clusters zelfzorgmedicijnen voor chronisch gebruik weer in het verzekerde pakket op te nemen . Het gaat om laxeermiddelen , kalktabletten , middelen bij allergie , anti-diarreemiddelen en middelen tegen maagledigingsstoornissen . Prijzen ervan worden met 50 procent verlaagd . Preventie en arbeidsmarkt Minister Hoogervorst wil burgers stimuleren tot meer gezond gedrag . Prioriteit heeft de aanpak van overgewicht en diabetes . Eind van het jaar start een actieprogramma Diabeteszorg . Verder zal de infrastructuur voor bestrijding van infectieziekten worden versterkt . Hiervoor is in 2005 25 miljoen beschikbaar . Aandacht is er voor extra opleidingen in de zorg onder andere voor verpleegkundige vervolgopleidingen en medisch ondersteunende functies . Hiervoor is in 2005 5,5 miljoen beschikbaar . Minder bureaucratie in de zorg Het kabinet wil de administratieve lasten in vier jaar met een kwart reduceren . Hiervoor zijn niet alleen minder regels maar ook een betere bedrijfsvoering nodig bij bedrijven , instellingen en vrije beroepsbeoefenaren . Op de VWS-terreinen is een besparing mogelijk door regels en handelingen te schrappen of te vereenvoudigen , procedures met minder administratieve lasten in te voeren en bestaande informatie en informatiebronnen beter te gebruiken zodat niet telkens dezelfde handelingen hoeven te worden verricht . Voorbeelden zijn : het afschaffen van de machtigingen , eenvoudiger declaratieverkeer en het moderniseren van de jaarverantwoording . Jeugd Op 1 januari 2005 wordt de nieuwe wet op de Jeugdzorg van kracht , waardoor jongeren en ouders eerder en beter worden geholpen . De Jeugdzorgbrigade onder leiding van Frank de Grave gaat aan de slag om de bureaucratie aan te pakken . In samenwerking met het ministerie van Justitie wordt gezorgd dat jongeren die wegens plaatsgebrek in een justitiële jeugdinrichting zijn ondergebracht , sneller hulp krijgen . Voor het kwaliteitsprogramma is tot en met 2006 4 miljoen euro per jaar uitgetrokken . Daarmee moet de indicatiestelling worden verbeterd en meer doelmatigheid worden bereikt . Om de toegang tot de geestelijke gezondheidszorg voor de jeugd te verbeteren wordt er volgend jaar 25 miljoen euro vanuit de jeugd GGZ toegevoegd aan het budget van bureau Jeugdzorg . Sport Op het budget voor sport wordt in 2005 niet bezuinigd . In 2005 zal een nieuwe sportnota verschijnen , waarin na overleg met de sport duidelijke keuzes worden gemaakt en de prestaties van sport en overheid worden vastgelegd . Onder Sport valt ook de nieuwe regeling Buurt Onderwijs en Sport , die lokaal uitgevoerd gaat worden . Daarvoor wordt volgend jaar 9,5 miljoen euro uitgetrokken . Via de regeling wordt sport ingezet om een gezonde levensstijl te bevorderen en te helpen bij karaktervorming van de jeugd . Ook kan zij sociale verbanden in de buurt versterken : scholen , sportverenigingen en buurtorganisaties moeten met elkaar activiteiten bedenken die aansluiten op de belevingswereld van jongeren .

WR-P-E-F-0000000921.dcoi
Geen misbruik AWBZ geconstateerd , wel meer beheersing nodig . Persbericht , 17-9-2004 Volgens onafhankelijke onderzoekers is er geen grootschalig misbruik van AWBZ gelden geconstateerd . Staatssecretaris Ross gaf organisatieadviesbureau Boer & Croon in april jl. opdracht om te kijken hoe het kan dat meer dan 100.000 mensen thuiszorg krijgen zonder dat zij een daarvoor benodigde indicatie bezitten . Ook wilde zij weten of AWBZ geld voor de verkeerde zorgkosten wordt gebruikt en of dat veel voorkomt . In het rapport dat Ross vandaag naar de Tweede Kamer stuurt , komt Boer & Croon tot de conclusie dat er geen grootschalig misbruik plaatsvindt . Binnen de AWBZ is wel veel mogelijk . Volgens het onderzoeksbureau , dat deels samenwerkte met Deloitte , is het systeem zelf er mede oorzaak van dat de uitgaven van de AWBZ zo hoog oplopen . Zorgaanbieders kiezen binnen de ruime regels bijna altijd de financieel meest gunstige invulling van zorg . Daarnaast is de onderhandelingspositie van zorgkantoren , die de zorg inkopen bij de zorgaanbieders , niet optimaal . Ook kan de indicatiestelling voor thuiszorg beter . Staatssecretaris Ross reageert in haar brief aan de Tweede Kamer opgelucht dat er geen grootschalig misbruik is geconstateerd . Wèl onderstreept het rapport volgens haar de noodzaak maatregelen te nemen waardoor het systeem beter kan worden aangestuurd . De overheid is volgens Boer en Croon de enige partij die de prikkel tot kostenmatiging voelt . Volgens Ross is het nodig dat ook zorginkopers en zorgaanbieders daarin hun verantwoordelijkheid nemen . De afspraken die zij onlangs met de zorgaanbieders maakte om meer mensen te helpen voor hetzelfde geld , noemt zij als goed voorbeeld hoe het kan . Om de kostenontwikkelingen te beheersen en het systeem te verbeteren zijn inmiddels al maatregelen getroffen en deze moeten hun werking eerst bewijzen . Administratieve onjuistheden met thuiszorgindicaties zullen de komende tijd worden rechtgetrokken . Eind september verschijnt daarvoor een plan van aanpak van het Centrum Indicatiestelling Zorg .

WR-P-E-F-0000000922.dcoi
Ross : `` € 111 Miljoen extra voor zorg dit jaar ' Persbericht , 15-9-2004 Staatssecretaris Ross heeft € 111 miljoen extra vrijgemaakt in de begroting van 2004 voor de AWBZ zorg . Het extra geld is bestemd voor instellingen die in de knel zijn gekomen door de uitgavenbeperking eerder in het jaar . Zo schrijft zij vandaag aan de Tweede Kamer . De uitgavenbeperking was ingesteld nadat bleek dat de instellingen in het voorjaar al fors meer zorgcontracten hadden afgesloten dan was voorspeld voor heel 2004 . In totaal werd hiermee de AWBZ begroting met een half miljard euro overschreden . Om verdere overschrijdingen naar een miljard euro te voorkomen , beperkte Ross de mogelijkheid om nog contracten af te sluiten . Het was volgens Ross nog maar de vraag of de in het voorjaar afgesloten zorgcontracten wel allemaal konden worden ingevuld . Het geld werd wel alvast als voorschot verstrekt . Nu blijkt dat niet alle voorschotten in 2004 gebruikt zullen worden voor zorg , wil Ross het geld terugontvangen . Ze wil het geld gebruiken voor aanbieders die wèl zorg kunnen leveren , maar een te laag contract hebben afgesloten . Het overschot bij de ene zorgaanbieder moet worden weggestreept tegen het tekort bij de andere zorgaanbieder binnen de regio . Voor de specifieke knelpunten die na deze herverdeling van geld nog overblijven stelt de staatssecretaris € 111 miljoen ter beschikking . De knelpunten zijn onlangs geïnventariseerd . Zo krijgt het Leger des Heils bijvoorbeeld € 7 miljoen uit de AWBZ omdat de organisatie bij het afsluiten van de contracten net achter het net viste . Ook wordt € 7 miljoen beschikbaar gesteld om gedragsgestoorde jongeren die in Justitiële Jeugdinrichtingen zitten te kunnen behandelen . Volgens Ross is de extra € 111 miljoen hard nodig om te voorkomen dat mensen die echt zorg nodig hebben die niet meer kunnen krijgen .

WR-P-E-F-0000000923.dcoi
Zorgautoriteit nieuwe toezichthouder zorgsector Persbericht , 10-9-2004 De ministerraad heeft op voorstel van minister Hoogervorst van Volksgezondheid , Welzijn en Sport ingestemd met de instelling van een toezichthouder voor de zorgsector per 2006 . De Nederlandse Zorgautoriteit ( NZa ) gaat toezicht houden op de ontwikkeling van (deel)markten in de gezondheidszorg . Ook gaat zij toezicht houden op de uitvoering van de nieuwe standaardverzekering voor curatieve zorg . Tevens zal de Zorgautoriteit de beoogde gereguleerde marktwerking bevorderen . De Zorgautoriteit gaat voor de zorg een vergelijkbare rol vervullen als de Opta in de telecommarkt . Door de komst van de Zorgautoriteit wordt een belangrijke voorwaarde gecreëerd voor het invoeren van gereguleerde marktwerking in de zorgsector . De Zorgautoriteit let onder andere op kosten , prijzen en contractvoorwaarden . De mate van marktwerking zal per deelsector in de gezondheidszorg verschillen . De Zorgautoriteit zal sectorspecifieke regels gaan stellen . Als marktwerking in een deelmarkt wordt verstoord , bijvoorbeeld door oneerlijke concurrentie , dan kan de Zorgautoriteit ingrijpen . Ze kan dat bijvoorbeeld doen door het stellen van voorwaarden of het opleggen van dwangsommen . De Zorgautoriteit zal nauw samenwerken met andere toezichthouders en instanties in de zorg zodat administratieve rompslomp en dubbel toezicht wordt vermeden . De Zorgautoriteit valt onder de politieke verantwoordelijkheid van de minister van VWS . De minister kan algemene aanwijzingen geven , maar kan geen beslissingen van de Zorgautoriteit toetsen in individuele zaken . De Zorgautoriteit en de Nederlandse Mededingingsautoriteit ( NMa ) zullen in een convenant nadere afspraken maken over welke instantie moet ingrijpen bij economisch machtsmisbruik . Het huidige College tarieven gezondheidszorg ( CTG ) en het College van toezicht op de zorgverzekeringen ( CTZ ) zullen opgaan in de Zorgautoriteit . De Zorgautoriteit voert dan tevens de huidige taken van het CTG uit . In 2010 zal worden bekeken of de Zorgautoriteit moet opgaan in de NMa . Dit persbericht is op 10 september 2004 na afloop van de ministerraad uitgebracht door de Rijksvoorlichtingsdienst RVD .

WR-P-E-F-0000000924.dcoi
Ministerraad stemt in met taakopdracht commissie uurtarief Persbericht , 10-9-2004 Per 1 januari 2005 worden diagnose behandelingscombinaties ingevoerd voor de financiering en bekostiging van de medisch specialistische zorg in Nederland . De zorg wordt verdeeld in twee segmenten , een vast segment en vrij segment . In het vrije segment geldt vrije prijsvorming voor het ziekenhuis maar een uniform uurtarief voor medisch specialisten . Dit uurtarief zal aanvankelijk macroneutraal worden bepaald . Het macroneutrale uurtarief zal op een nader te bepalen moment worden vervangen door een onderbouwd normatief uurtarief . Minister Hoogervorst van Volksgezondheid , Welzijn en Sport ( VWS ) heeft een ' Commissie onderbouwing normatief uurtarief medisch specialisten ' ingesteld om hem te adviseren over de hoogte van dit onderbouwde normatieve uurtarief . De taakopdracht van deze commissie en de samenstelling ervan is in overleg met de Orde van Medisch Specialisten bepaald . De commissie bestaat uit dhr. mr. F . Korthals Altes ( voorzitter ) en de leden dhr. prof. dr. mr. H.W.A. Sanders en dhr. H.J. Simons . Medio 2005 zal de commissie advies uitbrengen aan de minister van VWS . De Ministerraad heeft vrijdag 10 september 2004 ingestemd met de voorliggende taakopdracht .

WR-P-E-F-0000000925.dcoi
Mogelijk met rabiës besmette Nederlander gevonden , meer Nederlanders gezocht Persbericht , 9-9-2004 De man uit Utrecht , die vorige week in Frankrijk gezocht werd in verband met hondsdolheid , is gevonden . Hij wordt op dit moment behandeld door de Franse gezondheidsautoriteiten . Andere volwassenen en kinderen die in augustus in het zuidwesten van Frankrijk waren en contact hadden met de besmette jonge hond ( foto's beschikbaar via de website van het ministerie van VWS ) , worden geadviseerd zich te melden bij een arts . De eigenaar heeft met zijn zieke hond in augustus festivals bezocht in de Gironde , de Dordogne , Lot en Garonne . De hond is inmiddels overleden . Hieronder een overzicht van de specifieke plaatsen en data waar de eigenaar met zijn hond is geweest : Plaats Periode Bordeaux centrum 03/08/2004 tot en met 21/08/2004 Bordeaux Oude binnenstad 03/08/2004 tot en met 21/08/2004 Oevers Garonne Bordeaux en omgeving 18/08/2004 Parken in Bordeaux 03/08/2004 tot en met 21/08/2004 Het meer in Bordeaux 10/08/2004 tot en met 11/08/2004 Hostens ( dorp en strand ) 02/08/2004 Périgueux ( Dordogne ) 05/08/2004 Festival Miramont de Guyenne ( Lot en Garonne ) 07/08/2004 en 08/08/2004 Festival Libourne ( Gironde ) 12/08/2004 en 14/08/2004 Festival Hondsdolheid kan door een beet van een hondsdol dier worden overgebracht op mensen . De eerste ziekteverschijnselen zijn jeuk op de plek van de beet , koorts en uitval van spieren ( verlamming ) . Zodra het centrale zenuwstelsel wordt aangetast , is de ziekte dodelijk . De incubatietijd , dit is de tijd tussen de verwonding en de eerste ziekteverschijnselen , is gemiddeld drie tot acht weken . Rabiësbehandeling door middel van vaccinaties is in Nederland beschikbaar . Ook mensen die al eerder zijn gevaccineerd en in contact zijn geweest met deze hond , wordt geadviseerd een arts te raadplegen . Meer informatie is te vinden op www.minvws.nl/nieuwsberichten/vgp/hondsdol.asp . Daar zijn ook foto's van de hond beschikbaar . Frankrijk is een rabiësvrij land . Mensen die gebeten zijn door een andere hond kunnen voor wat betreft rabiës gerust zijn , zij hebben geen rabiësbehandeling nodig .

WR-P-E-F-0000000926.dcoi
Ministerraad stemt in met intrekking Absintwet Persbericht , 3-9-2004 De ministerraad heeft op voorstel van minister Hoogervorst van Volksgezondheid , Welzijn en Sport ingestemd met intrekking van de Absintwet . Heroverweging van het uit 1909 stammende verbod op absint was nodig nadat de controlerende instanties waren opgetreden tegen nieuwe absintdranken op de Nederlandse markt . Dat leidde tot een klacht van een importeur en twee strafzaken tegen Amsterdamse slijters . De conclusie van de heroverweging was dat de nieuwe absintvarianten - behalve thujon en alcohol - geen voor de volksgezondheid riskante stoffen meer bevatten . Voor de maximaal toegestane thujongehaltes is een Europese richtlijn van kracht ; het maximaal toegestane alcoholgehalte is geregeld in een verordening van het Productschap Dranken . De Absintwet bleek dus niet meer nodig ter bescherming van de volksgezondheid . De ministerraad heeft ermee ingestemd dat het wetsvoorstel voor advies aan de Raad van State zal worden gezonden . De tekst van het wetsvoorstel en van het advies van de Raad van State worden pas openbaar bij indiening bij de Tweede Kamer .

WR-P-E-F-0000000927.dcoi
Nederlander gezocht wegens hondsdolle hond in Zuidwest Frankrijk Persbericht , 3-9-2004 Op verzoek van het Franse Institute de Veille Sanitaire , INVS , zijn de Nederlandse gezondheidsautoriteiten op zoek naar een Nederlander met de voornaam Jos , Josef of Johannes uit Utrecht . De man trok in augustus liftend door Frankrijk en is mogelijk gebeten door een met rabiës ( hondsdolheid ) besmette hond . In verband met zijn eigen gezondheid wordt de man verzocht zo spoedig mogelijk contact te op te nemen met een arts . Andere volwassenen en kinderen die in augustus in het zuidwesten van Frankrijk waren en contact hadden met deze jonge hond ( foto's beschikbaar via de website van het ministerie van VWS ) , lopen het risico dat zij besmet zijn met hondsdolheid . Het gaat hierbij niet alleen om beten van de hond , ook likken op een beschadigde huid en krabben van de hond zijn een risico om een besmetting met hondsdolheid op te lopen . Ook deze mensen wordt geadviseerd om contact met hun huisarts op te nemen . Institute de Veille Sanitaire De eigenaar heeft met zijn zieke hond in augustus festivals bezocht in de Gironde , de Dordogne , Lot en Garonne . De hond is inmiddels overleden . Hieronder een overzicht van de specifieke plaatsen en data waar de hond en zijn eigenaar zijn geweest : Gironde Dordogne , Lot Garonne Bordeaux Bordeaux Garonne Bordeaux Bordeaux Bordeaux Hostens Périgueux ( Dordogne ) Miramont de Guyenne ( Lot en Garonne ) Libourne ( Gironde ) Hondsdolheid kan door een beet van een hondsdol dier worden overgebracht op mensen . De eerste ziekteverschijnselen zijn jeuk op de plek van de beet , koorts en uitval van spieren ( verlamming ) . Zodra het centrale zenuwstelsel wordt aangetast , is de ziekte dodelijk . De incubatietijd , dit is de tijd tussen de verwonding en de eerste ziekteverschijnselen , is gemiddeld drie tot acht weken . Rabiësbehandeling door middel van vaccinaties is in Nederland beschikbaar . Ook mensen die al eerder zijn gevaccineerd en in contact zijn geweest met deze hond , wordt geadviseerd een arts te raadplegen . Meer informatie is te vinden op de website van het ministerie van VWS . Daar zijn ook foto's van de hond beschikbaar . Frankrijk is een rabiësvrij land . Mensen die gebeten zijn door een andere hond kunnen voor wat betreft rabiës gerust zijn , zij hebben geen rabiësbehandeling nodig .

WR-P-E-F-0000000928.dcoi
Contracteerplicht zorgkantoren opgeheven Persbericht , 1-9-2004 Staatssecretaris Ross ( VWS ) heeft de contracteerplicht voor zorgkantoren per 1 september opgeheven . Zij wil zo de zorgkantoren de mogelijkheid geven zorg doelmatiger in te kopen . Het gaat om de functies huishoudelijke en persoonlijke verzorging , verpleging , ondersteunende en activerende begeleiding en behandeling voor zover niet gekoppeld aan verblijf . Als de zorgkantoren niet meer álle nieuwe aanbieders hoeven te contracteren , kan de groei van de AWBZ beter worden beheerst . Tot nog toe waren zorgkantoren op basis van de Algemene Wet Bijzondere Ziektekosten ( AWBZ ) verplicht met elke toegelaten instelling in het werkgebied een contract te sluiten . Producten kunnen echter per aanbieder verschillen , evenals de prijs per functie . Als de zorgkantoren willen selecteren op kwaliteit en prijs van de zorg , dan moeten zij ook de vrijheid hebben om tussen aanbieders te kiezen en met bepaalde aanbieders geen contract te sluiten .

WR-P-E-F-0000000929.dcoi
Tweede brancheorganisatie thuiszorg treedt ook toe tot AWBZ convenant Persbericht , 31-8-2004 Na de LVT heeft ook de brancheorganisatie Branchebelang Thuiszorg Nederland ( BTN ) het convenant over de toekomst van de AWBZ ondertekend . Directeur Arie Treffers van BTN zette vanmiddag zijn handtekening . BTN vertegenwoordigt ongeveer 75 , veelal particuliere bedrijven die bij elkaar iets minder dan een kwart van de geleverde thuiszorg voor hun rekening nemen . Staatssecretaris Ross is blij dat de thuiszorgbranche zich nu eensgezind achter de afspraken schaart . De meeste diensten van de thuiszorg ( verpleging , huishoudelijke en persoonlijke verzorging ) worden gefinancierd vanuit de AWBZ . De AWBZ uitgaven namen de laatste jaren fors toe , ondermeer als gevolg van het wegwerken van wachtlijsten en de vergrijzing . In het convenant maken de AWBZ branches afspraken met de overheid over de ontwikkeling van de AWBZ tot en met 2007 . Een van de afspraken is dat er meer mensen worden geholpen voor hetzelfde geld . In ruil belooft de overheid dat er geen ingrepen zullen komen in het pakket van de AWBZ of in de tarieven . Ook belooft de staatssecretaris minder bureaucratie en investeert ze in innovatie en technologie .

WR-P-E-F-0000000930.dcoi
Hondsdolle hond in Zuidwest-Frankrijk Persbericht , 30-8-2004 Mensen die in augustus in het zuidwesten van Frankrijk waren en zijn gebeten door een jonge hond , lopen het risico dat zij besmet zijn met hondsdolheid . Hun wordt geadviseerd contact op te nemen met een arts . De eigenaar heeft in augustus met zijn zieke hond , veel festivals bezocht in de Gironde , de Dordogne en Lot en Garonne . De hond is inmiddels overleden . De incubatietijd van hondsdolheid bedraagt gemiddeld drie tot acht weken . Antidoses zijn in Nederland beschikbaar . Ook mensen die al eerder zijn gevaccineerd , doen er goed aan een arts te raadplegen . Hondsdolheid kan door een beet van een hondsdol dier worden overgebracht op mensen . Het virus tast het zenuwstelsel aan . De verschijnselen openbaren zich door jeuk op de plek van de beet , koorts en uitval van spieren ( verlamming ) . Zodra het centrale zenuwstelsel wordt aangetast , is de ziekte dodelijk . Meer informatie is terug te vinden op http://www.minvws.nl / .

WR-P-E-F-0000000931.dcoi
Intentieverklaring versterking eerstelijnszorg breed gedragen Persbericht , 30-8-2004 Dit is een gezamenlijk persbericht van AVVV , KNGF , KNMP , KNOV , LVE , LVG , LVT , MO-groep , VWS , NPCF , VvOCM en ZN De minister van VWS en vertegenwoordigers van verschillende brancheorganisaties hebben vandaag een intentieverklaring ondertekend , waarin gezamenlijke standpunten ten aanzien van de versterking van de eerstelijns gezondheidszorg geformuleerd staan . Doel intentieverklaring Het versterken van de eerstelijnszorg is noodzakelijk om de toekomstige uitdagingen aan te kunnen . Door samenwerking tussen zorgaanbieders kan voorkomen worden dat patiënten in een doolhof van zorg terecht komen . De eerstelijnsgezondheidszorg heeft altijd een sterke en waardevolle positie gehad in het Nederlandse zorgstelsel . Deze positie staat nu , door verschillende maatschappelijke ontwikkelingen , onder druk . De eerstelijnsgezondheidszorg kenmerkt zich van oudsher door laagdrempelige toegang tot de zorg , dicht in de buurt . Hierbij bestaat de zorg vaak uit generalistische zorg en vormt de eerste lijn over het algemeen de eerste toegang tot de zorg . De maatschappelijke ontwikkelingen zijn onder meer een ouder wordende bevolking , steeds complexer wordende zorgvragen en een toename van het aantal chronisch zieken . Ook vragen patiënten steeds meer om zorg op maat . Deze ontwikkelingen vragen om verbeterde onderlinge afstemming tussen de verschillende aanbieders , waarbij verantwoorde taakherschikking tussen beroepen zowel de kwaliteit van zorg helpt continueren , als capaciteitsproblemen helpt ondervangen . De vandaag ondertekende intentieverklaring bevat dan ook een aantal gezamenlijke standpunten en intenties , die beogen om samen te komen tot een sterke , toekomstgerichte eerstelijnszorg . Het belang van een betere service voor patiënten , het waarborgen van een kwalitatief hoogwaardig zorgaanbod en het creëren van een goede werkomgeving voor zorgaanbieders staan hierin voorop . De intentieverklaring vormt het startpunt voor een Landelijk Overleg Versterking Eerstelijnszorg ( LOVE ) . Uit dit overleg zal een programmatische aanpak van de versterking van de eerstelijnszorg komen , waarin concrete stappen en de verantwoordelijkheidsverdeling tussen partijen zullen worden opgenomen . Een betere organisatie In de Tweede Kamerbrief De toekomstbestendige eerstelijnszorg gaf minister Hoogervorst al aan dat door de organisatie van de eerstelijnszorg te veranderen er meer patiënten in eerstelijnsvoorzieningen kunnen worden opgevangen en behandeld . Daarbij wordt uitgegaan van een verantwoord niveau van toegankelijkheid en kwaliteit van . Het veranderen van de organisatie betekent een omslag van een mono-disciplinaire lappendeken naar multidisciplinaire samenwerkingsvormen van eerstelijnszorg . Een geïntegreerde eerste lijn richt zich niet uitsluitend op curatieve , somatische ( lichamelijke ) zorg , maar ook op de samenhang en samenwerking met de wijkverpleging , de eerstelijns geestelijke gezondheidszorg en de farmaceutische zorg . Tevens is meer afstemming nodig met aanpalende sectoren zoals maatschappelijke ondersteuning , wonen en welzijn . Geen landelijke blauwdruk , wel richtlijnen Het is niet de bedoeling dat landelijke (branche-)organisaties of de overheid een blauwdruk geven voor de organisatie van de eerstelijnszorg . Eerstelijnszorg wordt , op regionaal niveau , vormgegeven in de onderhandelingen tussen verzekeraars , zorgaanbieders , organisaties van patiënten / consumenten en gemeenten . Zij houden daarbij rekening met de geografische en demografische omstandigheden en lokale wensen . Hierbij moet echter voorkomen worden dat de ontwikkeling naar meer samenwerking in regio's te vrijblijvend wordt opgepakt en te veel berust op toeval of inzet van enkele personen . Het gaat er dus primair om een katalysatie-proces op gang te brengen . Stimuleren van lokaal ondernemerschap Landelijke (branche-)organisaties en de overheid gaan partijen meer aansporen om hun verantwoordelijkheid te nemen en hen aanspreken als zij dat niet of onvoldoende doen . Een - voor het eind van dit jaar op te stellen - actieprogramma ( Programma Versterking Eerstelijnsgezondheidszorg ) vormt daarvoor de basis . Gezamenlijk startpunt In de intentieverklaring worden gezamenlijke standpunten verwoord . Hoewel er op punten verschil van mening is , vinden de voornoemde partijen het van groot belang voor de toekomst van de eerstelijnszorg dat voor het eerst een gemeenschappelijke lijn getrokken wordt . Zowel patiënten , zorgverzekeraars , als zorgverleners hebben veel te winnen bij een sterke eerstelijnszorg . Hoewel de Landelijke Huisartsen Vereniging ( LHV ) en het Nederlands Huisartsen Genootschap ( NHG ) wel betrokken zijn geweest bij het proces , zullen zij de intentieverklaring niet ondertekenen . Om voor hen moverende redenen hebben LHV en NHG besloten zich niet te verbinden aan een sterke eerstelijnszorg zoals die in de intentieverklaring geschetst wordt . Uiteraard zijn deze partijen vrij om op een later tijdstip de intentieverklaring alsnog te ondertekenen . De volgende organisaties hebben de intentieverklaring ' Versterking Eerstelijnszorg ' ondertekend : Algemene Vereniging Verpleegkundigen en Verzorgenden ( AVVV ) Koninklijk Nederlands Genootschap voor Fysiotherapie ( KNGF ) Koninklijke Nederlandse Maatschappij ter bevordering van de Pharmacie ( KNMP ) Koninklijke Nederlandse Organisatie van Verloskundigen ( KNOV ) Landelijke Vereniging van Eerstelijnspsychologen ( LVE ) Landelijke Vereniging voor de Georganiseerde eerste lijn ( LVG ) Landelijke Vereniging voor Thuiszorg ( LVT ) Maatschappelijk Ondernemers groep ( MO-groep ) Ministerie van Volksgezondheid , Welzijn en Sport ( VWS ) Nederlands Patiënten Consumenten Federatie ( NPCF ) Vereniging van Oefentherapeuten Cesar en Mensendieck ( VvOCM ) Zorgverzekeraars Nederland ( ZN )

WR-P-E-F-0000000932.dcoi
Sorgdrager voorzitter stuurgroep Persbericht , 27-8-2004 De Stuurgroep Modernisering Opleidingen en Beroepsuitoefening in de Gezondheidszorg ( Stuurgroep MOBG ) heeft een nieuwe voorzitter . De minister van VWS heeft , gehoord de staatssecretaris van OCW , met ingang van 1 september a.s. hiertoe mw. mr. W. Sorgdrager benoemd . De Stuurgroep MOBG moest al snel na de start in februari dit jaar afscheid nemen van voorzitter Henk van Hoof . Hij werd benoemd als staatssecretaris van Sociale Zaken en Werkgelegenheid . De Stuurgroep MOBG is ingesteld door de minister van VWS , met als doel binnen een periode van 5 jaar de beroepenstructuur en de zorgopleidingen te moderniseren tot een samenhangend stelsel met een daarbij passende besturingsstructuur . Mw Sorgdrager was van 1994 tot 1998 minister van Justitie en bekleedt nu diverse functies bij maatschappelijke organisaties .

WR-P-E-F-0000000933.dcoi
AWBZ-branches en overheid maken afspraken over AWBZ Persbericht , 25-8-2004 De brancheorganisaties in de AWBZ en staatssecretaris Ross-Van Dorp van VWS hebben vandaag afspraken gemaakt over de ontwikkeling van de AWBZ tot en met 2007 . De afspraken zijn in een convenant vastgelegd en moeten bijdragen aan een beheersing van de groei van de AWBZ-uitgaven en tevens tot het oplossen van andere knelpunten . Het convenant wordt nu ter instemming voorgelegd aan de bij de brancheorganisaties aangesloten leden . De AWBZ-uitgaven , voor onder andere gehandicaptenzorg , ouderenzorg , geestelijke gezondheidszorg en thuiszorg , zijn de laatste jaren fors gestegen . Er is meer zorg geleverd om wachtlijsten weg te werken en door demografische factoren . De staatssecretaris wil onverwachte stijgingen in de AWBZ-uitgaven voorkomen . De brancheorganisaties vinden het van belang op lange termijn een stabiele ontwikkeling van de zorgsector te garanderen . De voornaamste afspraak in het convenant is dat de AWBZ-uitgaven alleen binnen de financiële kaders van het regeerakkoord kunnen blijven groeien . De zorgaanbieders spreken af tot 2007 jaarlijks 1,25 % meer cliënten te helpen op basis van de beschikbare middelen . Beoogd wordt hiermee de te verwachten groei van de vraag naar zorg op te vangen . Daarnaast zijn er verbeteringen mogelijk in de toegang tot de AWBZ-zorg . In het convenant zijn verder ook afspraken opgenomen over vereenvoudiging van de toegang tot de AWBZ-zorg . Zo zullen zorgaanbieders in de toekomst eenvoudige en overduidelijke aanvragen voor AWBZ-hulp zelf kunnen beoordelen , zonder voorafgaande tussenkomst van een indicatieorgaan . Het rijk past daar de regels op aan . Verder zijn er in het convenant afspraken opgenomen over meer vrijheid bij bouwinvesteringen , zorginnovatie , ICT en over vermindering van bureaucratie . De convenantpartijen zullen regelmatig met elkaar overleggen om de voortgang te bespreken . Namens : Arcares , brancheorganisatie verpleging & verzorging GGZ Nederland , brancheorganisatie voor de geestelijke gezondheidszorg en verslavingszorg Landelijke Vereniging voor Thuiszorg Ministerie van Volksgezondheid , Welzijn en Sport Vereniging Gehandicaptenzorg Nederland ( VGN )

WR-P-E-F-0000000934.dcoi
Staatssecretaris Ross houdt sport buiten de bezuinigingen Persbericht , 24-8-2004 ' Er zal in 2005 niet op de sport worden bezuinigd , evenmin op de topsport . ' Dat heeft staatssecretaris Clémence Ross-van Dorp van Sport maandagavond bekend gemaakt tijdens de receptie op de residentie in Athene , waar sporters , familieleden , vrijwilligers en bestuurders van NOC*NSF en sportbonden waren uitgenodigd . Ross-van Dorp benadrukte het belang van de sport , vanwege het plezier dat eraan wordt beleefd , de gezondheid die het bevorderd en de waarde voor de opvoeding van kinderen . Bovendien vindt ze het goed dat mensen trots kunnen zijn op de Nederlandse sporters en hun prestaties . ' Zij zijn de visitekaartjes voor ons land en fantastische ambassadeurs ' . Ze wees erop dat bij de bezuinigingen in het regeerakkoord van 2004 de sport eenvoudig niet buiten schot kon blijven . ' Iedereen moest bezuinigen ' , benadrukte ze . ' Daardoor heeft de sport het afgelopen jaar moeten inleveren ' . Ross-van Dorp kondigde aan dat zij de komende maanden gaat werken aan een nieuwe sportnota , waarin het sportbeleid voor de komende vier jaar zal worden ingevuld . Ze wil daarbij heldere keuzes maken binnen de prioriteiten die ze stelt : de topsport , breedtesport en bewegingsbevordering . ' Bij topsport gaat het om het bereiken van het hoogste . Dat vraagt om gericht beleid , zekerheid op langere termijn en gericht inzetten van geld ' , aldus Ross-van Dorp . Zij wees erop dat er in de sport inmiddels een discussie op gang is gekomen om de beschikbare middelen van zowel overheid als de sport zo efficiënt mogelijk in te zetten . ' Dat zal wellicht tot nieuwe keuzes leiden , waarbij ik het stipendium , talentontwikkeling en een accommodatie en evenementenbeleid belangrijke verworvenheden vind ' , aldus de staatssecretaris . Ze wees erop dat dergelijke keuzes in de eerste plaats een verantwoordelijkheid van de sport zijn . Daarom gaat ze in gesprek met NOC*NSF , die ze als belangrijkste partner in de topsport ziet .

WR-P-E-F-0000000935.dcoi
Paardensport gaat over van Landbouw naar VWS Persbericht , 23-8-2004 De Koninklijke Nederlandse Hippische Sportfederatie ( KNHS ) gaat met terugwerkende kracht , vanaf 1 januari 2004 , voor de financiële ondersteuning van haar sportactiviteiten over van het ministerie van Landbouw , Natuur en Voedselkwaliteit naar het ministerie van Volksgezondheid , Welzijn en Sport . Dat heeft staatssecretaris Ross-van Dorp van VWS de KNHS in een brief laten weten , nadat daarover tussen VWS en LNV overeenstemming is bereikt . De KNHS had de wens geuit voor subsidiëring van sportactiviteiten een beroep te kunnen doen op het ministerie van VWS . Tot op heden gebeurde dat op advies van VWS door het ministerie van Landbouw . De sportfederatie vindt echter dat de paardensport ook onder het ministerie van sport moet vallen . Nadat LNV haar positie ten opzichte van de paardensport had bepaald en VWS haar subsidiebeleid had herzien , is besloten tot de gewenste overgang . Overeengekomen is dat het ministerie van LNV verantwoordelijk blijft voor de veterinaire aspecten van de paardensport en activiteiten zoals de paardenhouderij en paardenfokkerij en het dierenwelzijn . VWS biedt , binnen de kaders van de Welzijnswet , ondersteuning voor sportactiviteiten ( topsport en breedtesport ) van de KNHS , zoals die ook internationaal onder de vlag van de overkoepelende wereld paardensportorganisatie F.E.I. en het IOC worden georganiseerd . Voor het jaar 2004 kan de KNHS rekenen op een totaal subsidiebedrag van 843.907 euro , waarvan het grootste deel naar de topsport gaat .

WR-P-E-F-0000000936.dcoi
Brandweer inzetbaar voor noodhulpverlening Persbericht , 17-8-2004 Medewerkers van de brandweer mogen in noodgevallen worden ingezet om medische hulp te verlenen . Deze hulpverleners , zogenaamde ` first responders ' , kunnen vóór de komst van de ambulance al eerste hulp verlenen . Deze hulp kan soms levensreddend zijn . Zo gauw de ambulance arriveert , nemen zij de hulp over van de brandweer . Dit schrijft minister Hoogervorst in een brief aan Hulpverleningsregio Zuid-Oost Brabant . De minister heeft toestemming gegeven voor de inzet van de first responders , na een voorval bij de centrale post ambulancevervoer ( CPA ) in Eindhoven . De minister doet hiermee een richtinggevende uitspraak naar aanleiding van een langlopende discussie over de inzet van brandweermedewerkers bij het verlenen van medische hulp . De Inspectie voor de Gezondheidszorg maakte bezwaren tegen deze werkwijze , omdat zij meent dat zo geen verantwoorde zorg kan worden gegarandeerd . Niet-professionele hulp mag namelijk geen structureel onderdeel uitmaken van de professionele gezondheidszorg . Minister Hoogervorst wil aan deze bezwaren van de IGZ tegemoet komen . " Om de problemen in de regio op te lossen ben ik van mening dat de inzet van de brandweer als BLS-eenheid ( Basic Life Support-eenheid ) onder strikte protocollaire afspraken mag worden voorgezet " , schrijft minister Hoogervorst in zijn brief aan de Regionale Ambulancevoorziening ( RAV ) . De minister benadrukt in zijn brief dat toezicht mogelijk moet zijn en stelt strikte voorwaarden die de RAV moet opvolgen .

WR-P-E-F-0000000937.dcoi
Staatssecretaris Ross-van Dorp namens kabinet naar Olympische Spelen Persbericht , 13-8-2004 Staatssecretaris Clémence Ross-Van Dorp ( VWS ) , verantwoordelijk bewindspersoon voor sport , vertegenwoordigt het kabinet tijdens de Olympische Spelen in Athene . De Spelen duren van 13 tot en met 30 augustus . Staatssecretaris Ross woont vandaag de openingsceremonie bij , evenals premier Balkenende . Zij keert 31 augustus samen met de Olympische ploeg terug naar Nederland . Staatssecretaris Ross houdt tijdens de Olympische Spelen een dagboek bij . Het dagboek verschijnt 's ochtends in dagblad de Telegraaf en 's middags op de van het ministerie van VWS .

WR-P-E-F-0000000938.dcoi
VWS handhaaft deponering jaarverslagen door zorginstellingen Persbericht , 10-8-2004 Alle instellingen , die onder de Wet Ziekenhuisvoorzieningen vallen zijn verplicht om jaarlijks voor 1 juni hun jaarverslag te deponeren . In december 2003 heeft VWS deze instellingen per brief ingelicht dat die verplichting dit jaar strenger gehandhaafd zal worden . Alle instellingen die half juni niet gedeponeerd hadden , hebben een eerste rappel ontvangen . Half augustus volgt een tweede en laatste herinnering . De instellingen die daarna nog niet hebben gedeponeerd , worden gemeld bij de FIOD-ECD . De FIOD-ECD zal proces verbaal opmaken tegen deze instellingen . Op kunt u onder de rubriek Jaarverslagen via het statusoverzicht lezen welke instellingen wel en welke instellingen nog niet gedeponeerd hebben .

WR-P-E-F-0000000939.dcoi
7,8 miljoen voor advies- en steunpunten huiselijk geweld Persbericht , 20-7-2004 Rijk en gemeenten gaan samen zorgen dat er een landelijk dekkend netwerk komt van advies- en steunpunten huiselijk geweld . Staatssecretaris Ross-Van Dorp stelt daarvoor vandaag een stimuleringsregeling open . Vanuit de rijksoverheid wordt tot en met 2007 € 7,8 mln. beschikbaar gesteld . Daarna is er € 3 mln. per jaar voor uitgetrokken . De steunpunten staan open voor alle slachtoffers , ongeacht leeftijd , sekse en etniciteit . Ook hulpzoekende plegers kunnen er terecht voor doorgeleiding naar professionele hulp . Mensen die zijdelings of beroepsmatig bij problemen betrokken zijn , zoals buren , familie en artsen kunnen er eveneens terecht voor advies . De 35 gemeenten die aangewezen zijn als centrumgemeente voor vrouwenopvang kunnen een meerjarige uitkering aanvragen voor het opzetten of uitbreiden van een advies- en steunpunt . Deze steunpunten moeten goed toegankelijk en laagdrempelig zijn , adviezen verstrekken , eerste gesprekken voeren en doorgeleiden naar verdere hulp of opvang . Ze zullen naar verwachting bij het algemeen maatschappelijk werk of bij GGD's , worden ondergebracht . Uiterlijk in januari 2006 moeten de advies- en steunpunten functioneren . Het rijk draagt 60 procent van de kosten , de overige middelen komen uit de begroting van de betrokken gemeenten . Daarnaast heeft het kabinet € 4 mln. beschikbaar gesteld voor het uitbreiden van de plaatsen in de vrouwenopvang .

WR-P-E-F-0000000940.dcoi
Start experiment vrije tarieven fysiotherapie Persbericht , 9-7-2004 Op 1 januari 2005 start een landelijk experiment met vrije tarieven in de fysiotherapie voor de periode van twee jaar . In het experiment kunnen verzekeraars en fysiotherapeuten vrij onderhandelen over de hoogte van de tarieven . Als een fysiotherapeut betere service of kwaliteit levert , dan kan de zorgverzekeraar een ander tarief afspreken met deze fysiotherapeut . De ministerraad heeft op voorstel van minister Hoogervorst van Volksgezondheid , Welzijn en Sport ingestemd met toezending van een brief hierover aan de Tweede Kamer . De marktwerking in experimentele vorm zal twee jaar gaan duren . Na twee jaar wordt bezien of het experiment geslaagd is en of definitieve invoering van vrije prijsvorming in de fysiotherapie doorgang zal krijgen . Het jaar 2005 geldt als een overgangsjaar waarin zorgverzekeraars en fysiotherapeuten nog op basis van zittingen zullen onderhandelen . In het jaar 2006 zal de onderhandeling plaatsvinden op basis van heldere producten , zoals een chronische behandeling . Een heldere omschrijving van het zorgproduct is noodzakelijk om de effecten van de vrije prijsvorming te kunnen volgen . Er ontstaat dan inzicht in de kwaliteit , doelmatigheid , toegankelijkheid en betaalbaarheid van de fysiotherapeutische zorg .

WR-P-E-F-0000000941.dcoi
Kabinet wil betere benutting BOPZ Persbericht , 9-7-2004 De ministerraad heeft op voorstel van minister Hoogervorst van Volksgezondheid , Welzijn en Sport en minister Donner van Justitie ingestemd met toezending aan de Tweede Kamer van het kabinetsstandpunt Wet bijzondere opnemingen in psychiatrische ziekenhuizen ( Bopz ) . Hoewel de Wet Bopz voor zowel de geestelijke gezondheidszorg als voor de verstandelijk gehandicaptenzorg en voor mensen met dementie of een verstandelijke handicap geldt , spelen er in de praktijk bij deze sectoren verschillende problemen . Het kabinet komt tot de conclusie dat de huidige wet meer ruimte biedt dan in de praktijk wordt benut . Het maken van heldere richtlijnen en het intensiveren van de voorlichting aan alle betrokkenen is dan ook nodig . Tevens schiet de wet in sommige situaties tekort . Het kabinet is dan ook voornemens de wet aan te passen om de mogelijkheden tot dwangbehandeling binnen de instelling te verruimen . Met het oog op de medische , ethische , juridische en maatschappelijke aspecten die hierbij aan de orde zijn , is op korte termijn advies nodig over de vraag hoe en onder welke voorwaarden binnen de Wet Bopz de mogelijkheden tot dwangbehandeling binnen de instelling na opname kunnen worden verruimd . Daarna zal bezien worden of er reden is voor verdere wijziging van de Wet Bopz of voor een ander , specifiek op behandeling gericht kader . De voorgestelde aanpassingen van de Wet Bopz leveren tevens een bijdrage aan het terugdringen van de brede maatschappelijke problematiek van verloedering en overlast . Het kabinet realiseert zich dat voor een fundamentele aanpak van deze specifieke groep mensen , voor wie zichtbaar maatschappelijke teloorgang dreigt , andere middelen nodig zijn . Dit najaar wordt een plan van aanpak verloedering en overlast naar de Tweede Kamer gezonden met concrete maatregelen voor gerichte zorg aan deze groep mensen . Het kabinet stuurt voor het einde van het jaar de contouren van een nieuwe regeling voor de psychogeriatrie en de verstandelijk gehandicaptenzorg naar de Tweede Kamer . Het kabinet neemt hiermee het advies van de evaluatiecommissie Bopz over om voor deze sectoren te komen tot een specifiek wettelijk kader . Er is een regeling nodig die beter aansluit bij de praktijk en mede daardoor meer rechtsbescherming biedt voor een kwetsbare groep .

WR-P-E-F-0000000942.dcoi
Europa slagvaardiger met innovatie en patiëntveiligheid Persbericht , 8-7-2004 `` Het hebben van dezelfde wetgeving is niet voldoende . Intensieve samenwerking en delen van kennis is noodzakelijk . Alleen dan kunnen we komen tot een uniforme en efficiënte toepassing van de regels in de gehele Europese Unie . Nederland hecht hier zeer aan . " Dit zegt directeur-generaal De Goeij van Volksgezondheid , Welzijn en Sport vandaag in Rotterdam bij de opening van de Competent Authorities Meeting on Medical Devicies ( CAMEDDEV ) . Competent Authorities Meeting on Medical Devicies ( CAMEDDEV ) De CAMEDDEV is een bijeenkomst over medische hulpmiddelen voor bevoegde autoriteiten uit de Europese lidstaten en vertegenwoordigers van de Europese Commissie . `` Risicobeheersing door vooruitkijken en samenwerken " is het thema van de bijeenkomst . Volgens De Goeij is `` geen risico een utopie . Het dicht timmeren met regeltjes en regelingen om ieder risico uit te sluiten , leidt tot onaanvaardbare lasten voor industrie , overheid en uiteindelijk de patiënten . Nederland heeft als eigen nationaal speerpunt het terugdringen van de administratieve lasten met 25 procent . Europa moet slagvaardiger worden op het gebied van innovatie en patiëntveiligheid , flexibiliteit waar starheid dreigt toe te slaan en ondernemerschap van industrie en overheid waar geen prikkels tot verandering zijn " , aldus De Goeij . Op het programma staan onderwerpen als samenwerking in het nieuwe Europa , herziening van de Europese regelgeving , producten op het grensvlak van geneesmiddel en medische hulpmiddel en regulering van nieuwe technologieën .

WR-P-E-F-0000000943.dcoi
Ross-van Dorp : 1,2 miljoen euro voor id-banen in de sport Persbericht , 8-7-2004 Staatssecretaris Clémence Ross-Van Dorp trekt 1,2 miljoen euro uit voor ID-banen in de sport . Met deze eenmalige impuls voor 2004 wil ze voorkomen dat zo'n 700 onderhoudsmedewerkers en beheerders massaal hun sportclub moeten verlaten . ` Het geeft gemeenten bovendien ruimte om het reïntegratiebeleid handen en voeten te geven en sport daarin een plek te geven . ' Met de maatregel komt Ross-Van Dorp tegemoet aan de wensen van sportclubs en gemeenten . Zij zien zich geplaatst voor problemen , omdat een nieuwe regeling die erin voorziet om tijdelijke banen om te zetten in reguliere banen , niet in de sportsector realiseerbaar is . De bijdrage die werkgevers ( sportverenigingen ) moeten opbrengen is te hoog , zo blijkt in de praktijk . Door eenmalig extra 1,2 miljoen euro uit te trekken hoopt staatssecretaris Ross te voorkomen dat honderden ID-werknemers de sportclubs verlaten . ` Het gaat veelal om functies op het gebied van terreinonderhoud en beheer van sporthallen . De ID-baners spelen een belangrijke rol voor de verenigingen door taken uit te voeren waarvoor geen vrijwilligers voorhanden zijn . Als de kleedkamers niet meer schoongemaakt worden en het sportterrein komt er wat sjofel bij te liggen dan is dat niet goed voor de sportclubs ' , aldus Ross . Met deze impuls geeft de staatssecretaris gemeenten de ruimte om hun reïntegratiebeleid in relatie tot sport vorm te geven . ` Gemeenten vinden het belangrijk dat langdurig werklozen weer aan de slag gaan . Er zijn honderden mensen die via de sport weer volop meedoen in de samenleving . Bovendien doen ze echt goed werk voor hun sportclub . Gelukkig zijn er al gemeenten die dat inzien en al structurele oplossingen bedenken voor het behoud van deze ID-medewerkers bij de clubs . Ik hoop dat de komende maanden meer gemeenten volgen . ' Gemeenten kunnen voor 15 augustus 2004 bij het ministerie van VWS een financiële bijdrage aanvragen om de ID-banen in de sport voor 2004 te continueren .

WR-P-E-F-0000000944.dcoi
Ziekenhuizen gaan extra zorg leveren Persbericht , 6-7-2004 Ziekenhuizen gaan tot en met 2007 meer zorg leveren binnen hetzelfde budget . Volgend jaar is daarmee een bedrag gemoeid van € 120 miljoen , in 2006 en 2007 gaat het om € 240 miljoen . Deze bedragen gelden voor algemene en academische ziekenhuizen . Dat is afgesproken in het prestatiecontract ` Groei door doelmatigheid ' , dat minister Hans Hoogervorst van Volksgezondheid , Welzijn en Sport , voorzitter Joan Leemhuis-Stout van de NVZ vereniging van ziekenhuizen en vice-voorzitter Mike Leers van Zorgverzekeraars Nederland ( ZN ) op 6 juli hebben getekend . Groei door doelmatigheid betekent dat de prijs per eenheid product daalt en dat de opbrengst hiervan beschikbaar komt voor productiestijging . Het initiatief voor het prestatiecontract is genomen door de NVZ . De ziekenhuizen dragen hiermee uit eigen beweging bij aan de beheersing van het begrotingstekort , volgens de in Europees verband afgesproken norm . Voorzitter Leemhuis van de NVZ spreekt van een doorbraak : `` We laten zien dat we hiermee in twee opzichten onze maatschappelijke verantwoordelijkheid nemen . Aan de ene kant zorgen we ervoor dat de noodzakelijke groei van de patiëntenzorg niet in het geding komt , anderzijds dragen we bij aan de financiële doelstellingen van de regering . " Door de toenemende vraag hebben ziekenhuizen in 2003 € 105 miljoen meer zorg verleend dan was geraamd . In 2004 gaat het naar verwachting om een extra bedrag van € 240 miljoen . In de periode tot en met 2007 neemt het zorgbudget per jaar met 2,7 procent toe om de toenemende vraag als gevolg van demografische ontwikkelingen te kunnen opvangen . De extra productie die de ziekenhuizen in deze periode boven op deze groei gaan leveren ( 1,15 procent in 2005 , 2,3 procent in 2006 en 2007 ) is mogelijk door maatregelen op het gebied van doelmatigheid . Deze maatregelen vloeien onder meer voort uit het programma Sneller Beter , waarin het Ministerie van VWS , de NVZ en de Orde van Medisch Specialisten samen optrekken , en sluiten aan bij verbeteringen die ziekenhuizen de afgelopen jaren al hebben gerealiseerd . De extra productiestijging zal niet voor alle ziekenhuizen even groot zijn . Instellingen die in het verleden al doelmatiger zijn gaan werken , worden relatief ontzien . Het criterium hierbij is dat in deze ziekenhuizen patiënten korter worden verpleegd dan gemiddeld . In het prestatiecontract is vastgelegd dat de overheid - ook in financieel opzicht - verantwoordelijk is voor onderwijs en opleidingen . Uitvloeisel van dit principe is dat de overheid primair verantwoordelijk is ervoor zorg te dragen dat er uiterlijk 1 januari 2006 een opleidingsfonds komt , zodat ziekenhuizen in de toekomst kunnen blijven beschikken over voldoende en gekwalificeerd personeel . Dit zal leiden tot een eenmalige aanpassing van de budgetten op een nader overeen te komen wijze . Voor 1 juli 2005 maken partijen afspraken over onderwijs en opleidingen , en over inhoud en financiering van de beschikbaarheid van acute , complexe en dure zorg . Daarnaast zijn afspraken gemaakt over beperking van administratieve lasten . De overheid verplicht zich ertoe de maatregelen die in het regeerakkoord zijn opgenomen en maatregelen die de commissie-De Beer heeft voorgesteld uiterlijk in 2007 in te voeren . De financiële resultaten hiervan zullen transparant worden gemaakt en voor de branche beschikbaar blijven . Ook is in het contract afgesproken dat de invoering van nieuwe wetgeving niet mag leiden tot een verhoging van administratieve lasten . Tijdens de looptijd van het prestatiecontract zal de bekostiging van ziekenhuizen veranderen van het huidige Functiegerichte Budgetteringssysteem naar een systeem op basis van Diagnose Behandelings Combinaties ( DBC's ) . Omdat de invoering van deze DBC's stapsgewijs plaatsvindt , zullen het ministerie , de NVZ en ZN vóór 1 september 2005 afspraken maken over een nadere invulling van de overeenkomst vanaf 1 januari 2006 .

WR-P-E-F-0000000945.dcoi
Hoogervorst verbetert met zorgverzekeraars zorg diabetici Persbericht , 5-7-2004 Minister Hoogervorst van Volksgezondheid , Welzijn en Sport pakt op korte termijn samen met de zorgverzekeraars de diabeteszorg krachtig aan . Voor een grote groep mensen vormt diabetes een zware en pijnlijke belasting , slechts eenderde van de patiënten krijgt de juiste behandeling . De kosten van vermijdbare complicaties kosten de samenleving tevens veel onnodig geld . Dit schrijft minister Hoogervorst vandaag in een brief aan de Tweede Kamer . De minister stelt een aanpak voor op vier punten : mogelijk maken van inkoop van goede diabeteszorg , onder andere met behulp van een speciale transmurale diagnosebehandelcombinatie , ketenzorg , voor diabetes ; regionaal bundelen van de kennis uit de diverse zorgdisciplines en verder professionaliseren van beroepsbeoefenaren ; stimuleren van goede initiatieven en innovatie ; meer voorlichting over de ernst van diabetes en het belang van goede behandeling . De voorstellen worden onderdeel van een programma Diabeteszorg beter . Zorgverzekeraars spelen hierbij een sleutelrol . Zij zijn verantwoordelijk voor de inkoop van goede diabeteszorg en zij kunnen daarmee de zorg voor mensen met diabetes verbeteren . Ook kunnen zij hun schadelast enorm beperken zoals een ziekenfonds onlangs heeft aangegeven . Het doelmatig en effectief inkopen van zorg leidt nadrukkelijk tot minder kosten en minder gezondheidsschade . Samen met de zorgverzekeraars en andere professionals uit de zorg wordt het actieprogramma Diabeteszorg nog in 2004 uitgewerkt op : de wijze waarop de zorgverzekeraar goede diabeteszorg kan inkopen bij op diabetes ingerichte zorgketens ; het implementeren van een transmurale diabetes-DBC ; het regionaal organiseren van diabeteszorg in samenwerkende teams : met herkenbare regie en verantwoordelijkheidsverdeling en een eenduidige contractpartner . De vorm kan per regio verschillen ; het steviger inzetten van diabetesverpleegkundigen en diëtisten voor bijvoorbeeld periodieke controle en advisering . Het anders verdelen van taken in de zorg is daarbij een belangrijk hulpmiddel ; een goede systematiek van informatie en communicatie om de resultaten van de aanpak vast te leggen en openbaar te maken zoals Informatie en Communicatie Technologie en Elektronisch Patiënten Dossier ; ruimte voor het toetsen van nieuwe behandelmethoden in de praktijk ; ook daarvoor is een goede informatiesystematiek vereist .

WR-P-E-F-0000000946.dcoi
Nieuwe etiketteringregels levensmiddelen Persbericht , 2-7-2004 De ministerraad heeft op voorstel van minister Hoogervorst van Volksgezondheid , Welzijn en Sport besloten dat alle ingrediënten van levensmiddelen vermeld moeten worden op het etiket . De wijziging van het Warenwetbesluit Etikettering van levensmiddelen vloeit voort uit een Europese richtlijn over het voorlichten van consumenten over ingrediënten die kunnen leiden tot allergieën of overgevoeligheid . Producten waarvan bekend is dat zij bij mensen een allergische reactie kunnen opwekken zijn onder meer koemelk , peulvruchten en schaaldieren . De ministerraad heeft ermee ingestemd dat het ontwerpbesluit voor advies aan de Raad van State zal worden gezonden . De tekst van het besluit wordt openbaar bij publicatie in het Staatsblad . Dit persbericht is op 2 juli 2004 na afloop van de ministerraad uitgebracht door de Rijksvoorlichtingsdienst RVD .

WR-P-E-F-0000000947.dcoi
Donner en Ross willen beter aanbod voor jongeren met ernstige gedragsproblemen Persbericht , 1-7-2004 Er moet een beter hulpaanbod komen voor kinderen met ernstige gedragsproblemen . Veel van deze kinderen kampen met een combinatie van psychische stoornissen , een licht verstandelijke handicap en problemen thuis . Daardoor raken ze tussen wal en schip en komen in een justitiële jeugdinrichting terecht . Minister Donner ( Justitie ) en staatssecretaris Ross ( VWS ) vinden dat niet de geschikte plaats voor deze groep kinderen . De Jeugd-ggz , de lvg-sector en de provinciaal gefinancierde jeugdzorg moeten samen een passend hulpaanbod ontwikkelen , vindt Staatssecretaris Clémence Ross-van Dorp . ' Het gaat er nu om de kinderen zo snel mogelijk goed te helpen . Daarom moeten op zo kort mogelijke termijn er een passend hulpaanbod komen ' , aldus Ross . ' En als dat hulpaanbod er is , dan kunnen we op termijn stoppen met het plaatsen van kinderen die bescherming nodig hebben in jji's . Zo'n jji is niet de plek waar jongeren met ernstige gedragsproblemen , die geen strafbare feiten hebben gepleegd , thuishoren ' . Donner en Ross stemmen dan ook in met een advies van de commissie ' optimalisering zorgaanbod voor jeugdigen met ernstige gedragsproblemen ' , om jeugdigen die ter bescherming in jji's worden opgenomen , daar in de toekomst niet langer te plaatsen . Dit schrijven ze in een brief aan de Tweede Kamer . Naast het advies van de commissie zijn er drie aanvullende onderzoeken . Het betreft het onderzoek"crisisplaatsingen in de opvanginrichtingen " van het NIZW,"samenplaatsing van jongeren in de justitiële jeugdinrichtingen " van het Verweij-Jonker Instituut en de " evaluatie beginselenwet justitiële jeugdinrichtingen " van de Vrije Universiteit . Het ontwikkelen en invoeren van het nieuwe hulpaanbod zal de nodige tijd kosten . Dat heeft onder meer te maken met het aanpassen van de Wet op de jeugdzorg , het experimenteren met hulpaanbod , en het in kaart brengen van de benodigde voorzieningen . Niettemin zet Ross er vaart achter . Ze wil op korte termijn experimenten laten starten waarbij kinderen met ernstige gedragsproblemen intensief worden behandeld , in een gesloten setting . Verder zijn er onder meer MultiFunctionele Centra's , waarbij de jeugd-ggz en de lvg-sector samen werken , en worden er ook intensieve ambulante hulpvoorzieningen in Nederland ingevoerd . Omdat deze projecten pas in een beginstadium verkeren en slechts een beperkte capaciteit hebben , zal het nog enkele jaren duren voordat alle jongeren met ernstige gedragsproblemen , die geen strafbare feiten hebben gepleegd , buiten de jji's behandeld kunnen worden . Er wordt wel een begin gemaakt met de beëindiging van de samenplaatsing binnen de justitiële opvanginrichtigen . Jeugdigen die geen strafbare feiten hebben gepleegd worden daar gescheiden van jeugdigen die dat wel hebben gedaan . In mei presenteerden Ross en Donner al het zogenaamde urgentieplan voor jeugdigen in de jji's . In dat plan legden de bewindspersonen vast dat jongeren die momenteel in de jji's verblijven sneller onderzocht worden en dat ggz-instellingen hiervoor de psychiatrische deskundigheid zullen leveren . Ook de organisaties voor licht verstandelijk gehandicapten zetten hierbij hun deskundigheid in . Verder zullen volgens dit plan psychiatrische behandelingen in de justitiële jeugdinrichting van start gaan . Daarnaast is de ggz bezig om enkele tientallen nieuwe plekken voor klinische hulp te creëren .

WR-P-E-F-0000000948.dcoi
Hoogervorst wil samenwerking eerstelijn stimuleren Persbericht , 29-6-2004 Minister Hoogervorst ( Volksgezondheid , Welzijn en Sport ) is bereid een deel van de opbrengst van de no-claimteruggaaf van het huisartsenbezoek te investeren in de eerstelijnszorg . Voorwaarde is dat zorgverleners , patiëntenorganisaties en verzekeraars met de overheid tot goede afspraken kunnen komen over betere samenwerking in de eerstelijnszorg . Dit zegt Hoogervorst als reactie op de petitie van de Nederlandse Patiënten Consumenten Federatie ( NPCF ) over de eerstelijnszorg die vandaag aan de Tweede Kamer is aangeboden . Eerstelijnszorg is zorg dicht bij burgers die wordt geleverd door huisartsen , fysiotherapeuten , verloskundigen , psychologen , apothekers , thuiszorg . Betere samenwerking in de eerstelijnszorg biedt veel voordelen . Patiënten vragen hier om zodat de dienstverlening kan worden verbeterd . Er is behoefte bij patiënten aan betere coördinatie en ruimere keuze in het aanbod van eerstelijnszorg . De overheid is bereid dit proces te ondersteunen als alle partijen tot deze samenwerking bereid zijn . Vorig jaar heeft minister Hoogervorst een nota Eerstelijnszorg naar de Tweede Kamer gestuurd . Hierin gaf hij al aan dat met het oog op de toenemende vraag en beperkte groei in het aanbod verdere samenwerking in de eerstelijn noodzakelijk is . Dat zal tevens bijdragen aan gecoördineerde zorgverlening en informatievoorziening aan de patiënt . Tevens wil Hoogervorst de keuzevrijheid in de zorgsector verder vergroten . Een actieve rol van de patiënt zelf is daarbij onontbeerlijk . Hij is daarom positief over de conclusie van de NPCF dat patiënten meer invloed moeten krijgen op het zorgverleningsproces in de eerstelijn . Hoogervorst : " Daar hoort ook een eigen financiële verantwoordelijkheid voor burgers bij . Via de invoering van de no claim is gekozen voor een goed evenwicht tussen financiële verantwoordelijkheid en toegankelijkheid van de zorg voor alle burgers " .

WR-P-E-F-0000000949.dcoi
Ross-van Dorp wil vertrouwenspersoon voor kinderen gescheiden ouders Persbericht , 23-6-2004 Kinderen die door de scheiding van hun ouders in de problemen komen , moeten met hun verhaal en hun vragen terecht kunnen bij een vertrouwenspersoon . Dat heeft staatssecretaris Clémence Ross-van Dorp ( VWS ) vanmiddag gezegd tijdens het algemeen overleg in de Tweede Kamer over scheiding en omvang . Volgens Ross zijn naasten en familie vaak zo bij de scheiding betrokken , dat het kind amper aan de belangenstrijd tussen ouders kan ontsnappen . Ze denkt daarom dat een vertrouwenspersoon in een behoefte kan voorzien . Momenteel laat Ross nagaan op welke wijze deze groep kinderen het best geholpen zijn . ` Misschien willen ze wel telefonisch contact met een vertrouwenspersoon , of via internet . Maar voor hetzelfde geld willen ze echt met iemand aan tafel . ' De staatssecretaris vindt dat de scheidingsproblematiek ook een duidelijkere plek moet krijgen in het lokaal preventieve jeugdbeleid en in de jeugdzorg . Ross is van mening dat lokale voorzieningen moeten voorlichten en echtscheidingsproblemen moeten signaleren ; de jeugdzorg moet zijn aanbod over deze problematiek verfijnen . ` Zodat kinderen die in de knel komen vanwege de scheiding van hun ouders , adequate hulp krijgen . Dat aanbod moet overigens wel aansluiten bij bestaande voorzieningen . ' ` Ik vind dat het kind en de aanpak van zijn problemen centraal moet staan . Dat vraagt om maatwerk . Initiatieven waarbij de specifieke hulp wordt aangehaakt bij bestaande voorzieningen in het lokale jeugdbeleid en de jeugdzorg zijn hier een goed voorbeeld van . Ik wil nagaan of we zo een goed landelijk hulpaanbod voor deze kinderen tot stand kunnen brengen . '

WR-P-E-F-0000000950.dcoi
Sterk en resultaatgericht voor de jeugd Persbericht , 22-6-2004 Vandaag hebben zeven bewindspersonen -- Ross-van Dorp ( VWS ) , De Graaf ( BZK ) , Donner ( Justitie ) , Van der Hoeven ( OCW ) , De Geus ( SZW ) , Dekker ( VROM ) en Verdonk ( VenI ) - hun concrete ambities voor het jeugdbeleid aan de Tweede Kamer aangeboden . De kern van Operatie Jong is het samenwerkingsverband van de ministeries van VWS , OCW , Justitie , SZW , BZK en VROM . Deze departementen zijn samen met de commissaris jeugd- en jongerenbeleid in de afgelopen maanden volop aan de slag gegaan met de thema 's uit de ` proeve van de jeugdagenda ' . In een korte periode heeft dit heeft geresulteerd in de gezamenlijke ambitie : `` Operatie Jong : Sterk en resultaatgericht voor de jeugd " . Met het formuleren van deze ambitie zet het kabinet de koers uit op het terrein van het jeugd- en jongerenbeleid . Het kabinet zet in op het realiseren van doelstellingen zoals sluitende dagarrangementen voor kinderen , het terugdringen van jeugdwerkeloosheid , minder voortijdig schoolverlaten , minder onderwijsachterstanden , minder taalachterstanden , bevorderen van inburgering en integratie en verminderen van jeugdcriminaliteit . Speciale aandacht is er voor de allochtone jeugd , voor wie bovengenoemde problemen vaak in versterkte mate gelden . De volgende stap is dat de betrokken departementen gezamenlijk met de partners uit het veld en de lokale bestuurders plannen van aanpak vaststellen voor het concreet maken van de ambities . Het kabinet heeft de Operatie Jong in het leven geroepen met maar één doel : het versterken van een op de jeugd gerichte aanpak om uitval van jeugdigen zo veel mogelijk te voorkomen . De Operatie Jong richt zich dus niet op het gehele jeugdbeleid , maar op de knelpunten die worden genoemd in jeugdagenda van het kabinet . De inzet is om het kind centraal te zetten in het beleid en niet langer de instellingen , organisaties of departementen . Het kabinet meent dat investeren in de jeugd het meeste rendement oplevert voor de maatschappij , de economie , de integratie : voor de toekomst . Daarnaast is het noodzakelijk dat de departementen en medeoverheden in het beleid gezamenlijk het kind centraal zetten . Daarom wordt het kind gevolgd vanuit de levensloopbenadering . Door middel van het volgen van de weg die een kind aflegt naar volwassenheid blijkt dat sommige zaken dubbel worden gedaan , maar dat er ook witte vlekken bestaan in het ondersteunen van kinderen en ouders . Dan blijkt welke bureaucratische processen en administratieve lasten goede hulp in de praktijk voor de voeten lopen . Het kabinet kiest voor een aanpak waarbij sprake is van een sluitende keten van jeugdvoorzieningen , het aanpakken van verkokering en het bespreken van de verantwoordelijkheden . Deze operatie vergt enige adem , daarom is het onmogelijk om alle concrete maatregelen nu al precies te schetsen . Daarnaast is het jeugdbeleid sterk gedecentraliseerd dus dit moet ingevuld worden door medeoverheden en betrokken instellingen . Hieronder staan de kabinetsmaatregelen om het beleid voor de jeugd te verbeteren . Deze zijn uitdrukkelijk niet gegroepeerd naar betrokken departement , want het gaat om het versterken van de samenhang van de departementen in nauwe samenspraak met de medeoverheden en andere partners . Sneller signaleren en gezamenlijk aanpakken Kinderen moeten al rondom de geboorte worden gevolgd om te voorkomen dat ze in de eerste levensfase een achterstand in de ontwikkeling oplopen . Verloskundigen en kraamzorg moeten signalen dat de gezinssituatie bij pasgeborenen te wensen overlaat doorgeven aan een lokaal verzamelpunt . Vervolgens wordt bekeken wat er aan de hand is en welke oplossing het beste past om de situatie te herstellen . Zo'n lokaal verzamelpunt moet de binnenkomende signalen vatten in dossiers . De jeugdgezondheidszorg zou dat kunnen doen voor alle risicokinderen . Een andere mogelijkheid is dat het consultatiebureau het voor de jongste kinderen doet en de school fungeert als verzamelplaats voor signalen van scholieren . De inhoud van het consultatiebureaubezoek moet veranderen . De psycho-sociale ontwikkeling van zuigelingen en peuters moet beter gevolgd moeten worden . Snelle interventie bij risico kinderen kan problemen op latere leeftijd voorkomen . De informatieoverdracht bij schakelmomenten - bijvoorbeeld zoals consultatiebureau en primair -- moet goed zijn . Voor het eind van 2004 moet een gemeenschappelijk begrippenkader voor vroegsignalering van risicokinderen ontwikkeld worden . Ook worden er risicoprofielen ontwikkeld waarmee jeugdgezondheidszorg , school , jeugdzorg , politie en maatschappelijke opvang gezamenlijk mee uit de voeten kunnen . In 2007 moet er een landelijk dekken zorgnetwerk rond de scholen voor primair en voortgezet onderwijs gerealiseerd zijn . Op basis van een nulmeting , die in 2004 gereed is , formuleert het kabinet in 2004 kwantitatieve doelstellingen . De inrichting van openbare ruimte moet afgestemd worden op de behoefte van jeugdigen . Het kabinet zal eind van het jaar bepalen welke maatregelen zij op dit terrein verder kan nemen . Dit zal gedaan worden op basis van de meerjarenontwikkelingsprogramma\u00b4s ( MOP ) die gemeenten opstellen in het kader van ISV en GSB . Het kabinet gaat dagarrangementen voor kinderen stimuleren door de inzet van extra middelen ) , door een professionaliseringsimpuls o.a. het scholen van minimaal 5000 overblijfkrachten ( tov 1 augustus 2004 ) , wettelijke verankering tussenschoolse opvang ( per 1 augustus 2005 ) en het wegnemen van belemmerende regelgeving . Belemmeringen die lokale partners ondervinden bij het realiseren van brede scholen worden zo veel mogelijk weggenomen . Hierdoor kan de wens van gemeenten om het aantal brede scholen te verdubbelen van 500 naar 1000 worden ondersteund . Door het mogelijk maken van combinatiefuncties ( zoals een leidster die zowel gekwalificeerd is als peuterleidster als onderwijs assistent ) via harmonisatie van de CAO\u00b4s . Er komt een goede en toegankelijke kennisinfrastructuur op het gebied van voorzieningen voor 0 - 12 jarigen . De aansluiting tussen schoolactiviteiten en sport- , bibliotheken en cultuuraanbod moet aantoonbaar toenemen . Meer perspectief en voorkomen van ontsporing Het maatschappelijk rendement van het onderwijs moet versterkt worden . Daarom moet het aantal jongeren tussen 18 en 24 jaar dat zonder startkwalificatie de school verlaat gehalveerd worden . Ook moet het aantal voortijdig schoolverlaters worden teruggebracht . Het aantal werkloze jongeren mag aan het eind van de kabinetsperiode niet langer het dubbele zijn van het totale werkloosheidspercentage . In het kader van Taskforce Jeugdwerkloosheid zijn de doelstellingen geformuleerd . Verder moet de registratie en informatie voorziening bij schoolverzuim en schoolverlaten verbeterd worden zodat er gelijk actie ondernomen kan worden . Ook wordt gekeken of maatwerk noodzakelijk is bij het aanpakken van de oververtegenwoordiging van allochtone jongeren bij schooluitval en werkloosheid . De aanpak van jeugdcriminaliteit richt zich op het voorkomen van eerste delicten en het terugdringen van recidive . De aanpak van jeugdcriminaliteit vormgegeven in het programma Jeugd terecht . Hierin is een aantal meetbare doelstellingen geformuleerd zoals bijvoorbeeld het verkorten van doorlooptijden in de jeugdstrafrechtketen . Operatie Jong zet extra in op de preventie van jeugdcriminaliteit en nazorg , beiden door aan te sturen op heldere afspraken tussen justitie en niet-justitiepartners . Het uiteindelijke doel is om een sluitende keten te creëren van preventie-curatie-repressie-nazorg waarin ieders verantwoordelijkheden helder zijn . Op dit moment wordt bepaald welke relevante indicatoren meegenomen moeten worden , vanaf 2005 zal gebouwd worden aan datasysteem . Om de kwaliteit en effectiviteit van preventieve , curatieve en repressieve programma\u00b4s te meten zal in 2006 een uniforme effectiviteittoets met bijbehorende ondersteunend onderzoek tot stand worden gebracht . De eerste fase van een onderzoek naar de mogelijkheden voor het invoeren van een Verwijsindex Risicojongeren moet eind 2004 afgerond zijn . Op basis van deze fase zal het kabinet beslissen of er een verwijsindex daadwerkelijk ingevoerd gaat worden . Door deze index kunnen onderwijs , arts , justitie- , politie- en zorginstellingen sneller bij relevante informatie . Iedere risicojongere krijgt een identificatienummer dat verwijst naar beschikbare dossiers van de aangesloten instellingen . De verwijsindex bevat geen inhoudelijke informatie , maar contactgegevens van instellingen en professionals . Deze verwijsindex is een belangrijk element in het opzetten van het systeem van Vroegsignalering . Eind 2006 zullen de indicatietrajecten voor onderwijs , zorg en justitie worden geharmoniseerd . Centrale loketten in de regio worden de toegang tot alle indicatietrajecten voor onderwijs , zorg en justitie . Inzet is het voorkomen van dubbele trajecten en de bureaucratie te verminderen . Eind 2005 moet het integraal toezicht voor jeugdzaken van 0 tot 23 jarigen gereed zijn . De toezichthoudende inspecties op de terreinen van jeugdzorg , onderwijs , gezondheidszorg en veiligheid komen tot een samenhangende aanpak . Hierdoor kunnen verbeteringen in de prestaties en voorzieningen integraal zichtbaar gemaakt worden . Per eind 2006 zullen gemeenten door de Wet maatschappelijke ondersteuning de verplichting hebben voor ondermeer de jeugd een om samenhangend beleid vast te leggen met daarbij de concrete acties , financiering en de te bereiken resultaten . De vijf functies van het jeugdbeleid voor jeugdigen of ouders met problemen met opgroeien of opvoeden ( informatie en advies , signalering , beoordelen en toeleiden , licht pedagogische hulp en coördinatie van zorg ) worden in deze wet opgenomen . In 2007 moet er sprake zijn van een landelijke jeugdmonitor , die een goed beeld geeft over de jeugd . De hoofddoelstellingen van het jeugdbeleid moet gevolgd kunnen worden . Dus inzichtelijk gemaakt moet worden hoe de staat met het verkleinen van achterstanden , het voorkomen en verminderen van uitval , het voorkomen en verminderen van ontsporing . Deze maatregelen worden omgezet in plannen van aanpak en voorzien van financiële paragraaf die in oktober aan de Tweede Kamer zal worden aangeboden . Verder zal het kabinet jaarlijks de voortgang van de Operatie Jong aan de Tweede Kamer rapporteren . De commissaris voor het Jeugd en Jongerenbeleid zal een advies over hoe de samenhang in het jeugdbeleid te versterken samen met de overheden uitwerken . Ook andere relevante partijen zullen hierbij gehoord worden . Eind 2005 zal de commissaris het advies aan het kabinet uitbrengen .

WR-P-E-F-0000000951.dcoi
Actief registratiesysteem orgaandonatie Persbericht , 18-6-2004 Op basis van de tweede evaluatie van de Wet op de orgaandonatie komt het kabinet tot de conclusie dat het beter is om niet het bezwaarsysteem in te voeren , maar verder in te zetten op een betere benutting van de mogelijkheden binnen het huidige systeem . Wel zal het voorstel van het Nationaal Instituut voor Gezondheidsbevordering en Ziektepreventie ( NIGZ ) voor een actief registratiesysteem nader worden onderzocht omdat dit mogelijk kansrijk is . Het kabinet onderschrijft de uitkomst van de evaluatie dat een verandering van het huidige Nederlandse toestemmingsysteem in een bezwaarsysteem geen of hooguit een beperkt positief effect zal hebben op het aanbod van postmortale donoren . Dit heeft te maken het feit dat ook in een bezwaarsysteem de nabestaanden een rol zullen spelen bij de donatiebeslissing . Daar komt bij dat een overgang naar een bezwaarsysteem gepaard zal gaan met een toename van het aantal geregistreerde bezwaren . Er bestaat zelfs het risico dat het aantal orgaandonaties zal afnemen . Het voorstel van het NIGZ voor een actieve donorregistratie dateert van begin 2004 en kon niet meer goed worden onderzocht in het kader van de tweede evaluatie . Onderzoeksbureau NIVEL is gevraagd uiterlijk in september 2004 te rapporteren over de mogelijke effecten van het voorstel . Indien uit het onderzoek blijkt dat invoering van het NIGZ-voorstel een duidelijk betere kosten / baten verhouding heeft dan het huidige beslissysteem , is het kabinet bereid een nieuw besluit te nemen . De aanvullende maatregelen van het kabinet om het aantal orgaandonaties te bevorderen zijn gericht op het aantal registraties , de benadering van de nabestaanden , het verbeteren van de organisatie van de orgaandonatie en andere bronnen van donororganen . Deze aanvullende maatregelen passen goed in het beleid dat met het plan van aanpak orgaandonatie is ingezet en zijn in principe goed uitvoerbaar . Middelen daarbij zijn : de verbetering van de donorwerving in de ziekenhuizen , het vergroten van de bereidheid van de bevolking om zich als potentiële donor beschikbaar te stellen en het beoordelen en desgewenst stimuleren van nieuwe ontwikkelingen . Dit persbericht is op 18 juni 2004 na afloop van de ministerraad uitgebracht door de Rijksvoorlichtingsdienst RVD .

WR-P-E-F-0000000952.dcoi
Uitbreiding behandelingsplaatsen medische heroine Persbericht , 18-6-2004 De ministerraad heeft op voorstel van minister Hoogervorst van Volksgezondheid , Welzijn en Sport ( VWS ) , minister Donner van Justitie en minister De Graaf voor Bestuurlijke Vernieuwing en Koninkrijksrelaties besloten steden de keuzemogelijkheid te geven - indien ze aan de criteria voldoen - een heroïnebehandelunit te realiseren . Maximaal 1.000 behandelplaatsen zullen worden toegelaten , verdeeld over 15 behandelunits in 11 regio's . Het kabinet streeft er naar de behandelunits in de verslavingszorginstellingen onder te brengen . Deze zijn nu al gekoppeld aan de verslavingszorginstellingen , maar zijn nog zelfstandig georganiseerd . Om een behandelunit op te zetten kunnen verslavingszorginstellingen het ministerie van VWS om een Opiumwetontheffing vragen . Zonder een dergelijke ontheffing is behandeling met heroïne niet mogelijk . Medische heroïne wordt tevens als farmaceutisch product geregistreerd . Dit betekent niet dat elke arts heroïne kan voorschrijven . Registratie is wettelijk nodig om het voorschrijven en verstrekken van medische heroïne door artsen alleen onder strikte (veiligheids)condities te laten plaatsvinden . Op dit moment zijn er zes behandelunits voor heroïneverslaafden met een capaciteit van 300 behandelplaatsen in Rotterdam , Utrecht , Amsterdam , Den Haag , Groningen en Heerlen . Hiervoor is structureel 5 miljoen euro per jaar beschikbaar gesteld . Voor de overige behandelplaatsen wordt 1 miljoen euro per jaar beschikbaar gesteld voor de periode 2005 - 2007 . Voor de aanvullende kosten moeten de gemeenten zelf de financiering vinden . Hiervoor kunnen de gemeenten gebruik maken van de middelen van het grotestedenbeleid . Behandeling met heroïne naast methadon is geen ' vrije verstrekking van drugs ' . Het gaat om een medische behandeling van een beperkte groep ernstig zieke , chronisch heroïneverslaafden die geen baat hebben gehad bij andere behandelingen binnen de verslavingszorg . Het doel van de behandeling is verdere gezondheidsschade zoveel mogelijk te voorkomen en verbeteringen te bewerkstelligen in de lichamelijke en geestelijke gezondheid van de patiënt . Tweede doel is het beter functioneren in de maatschappij , zonder overlast of criminaliteit te veroorzaken . Om voor heroïnebehandeling in aanmerking te komen , moet een heroïneverslaafde aan een aantal criteria voldoen . Onder andere : meer dan vijf jaar heroïneafhankelijk , chronisch verslaafd en zonder succes eerder behandeld in een methadonprogramma , slechte lichamelijke of geestelijke gezondheid , ouder dan 35 jaar . Na een jaar behandeling dient elke patiënt een van tevoren vastgelegde verbetering bereikt te hebben . Dit wordt vastgelegd in een behandelcontract . Net als bij andere behandelingen geldt , dat wanneer de behandeling niet werkt , deze zal worden gestaakt . In dat geval wordt de behandeling op een zorgvuldige manier afgebouwd . Dit persbericht is op 18 juni 2004 na afloop van de ministerraad uitgebracht door de Rijksvoorlichtingsdienst RVD .

WR-P-E-F-0000000953.dcoi
Sint Maartenskliniek volledig gefinancierd via DBC's Persbericht , 14-6-2004 De Sint Maartenskliniek in Nijmegen zal als eerste ziekenhuis in Nederland op 1 januari 2005 volledig overstappen op het nieuwe prestatiegerichte bekostigingssysteem DBC's ( Diagnose Behandeling Combinaties ) . Voor haar hele zorgaanbod op het gebied van orthopaedie , reumatologie en revalidatiegeneeskunde gaat de Sint Maartenskliniek dan vrije prijsonderhandelingen voeren met zorgverzekeraars . Dit gebeurt in de vorm van een experiment . Minister Hoogervorst ( VWS ) maakt dat vandaag bekend tijdens een werkbezoek aan de kliniek . De Sint Maartenskliniek is dit jaar het enige ziekenhuis waarvoor de experiment-status zal gelden . De effecten van het experiment worden nauwgezet gevolgd om daar lessen uit te kunnen trekken . In de loop van het jaar komt in het College Tarieven Gezondheidszorg de definitieve goedkeuring over de beoordeling en vormgeving aan de orde . De budgetsystematiek voor ziekenhuizen worden de komende jaren ingeruild voor financiering op basis van behandeltrajecten die zijn vastgelegd in DBC's . Vanaf 1 januari 2005 zal 10 procent van het ziekenhuisbudget op basis van DBC's tot stand komen . Het gaat hierbij om planbare vormen van zorg zoals heup- , knie- en staaroperaties . Zorgverzekeraars gaan met ziekenhuizen onderhandelen over de kwaliteit en prijs van zo'n behandeling en het aantal dat zij op jaarbasis willen inkopen . Een ziekenhuis dat duur is , omdat het bijvoorbeeld minder efficiënt werkt , prijst zich uit de markt en zal op die manier gedwongen worden zijn proces te herzien om de kostprijs naar beneden te brengen . Zorgverzekeraars die erin slagen goede contracten af te sluiten met de ziekenhuizen en een goede service te verlenen aan hun klanten , kunnen zich onderscheiden van hun concurrenten en daarmee nieuwe klanten trekken . De patiënt moet de vruchten plukken van deze omwenteling ; als het marktspel goed werkt , dan wordt hij sneller geholpen en wordt er beter ingespeeld op zijn wensen en behoeften . De Sint Maartenskliniek is een gespecialiseerd ziekenhuis op het gebied van houding en beweging en de aansturing daarvan . Het telt drie basisspecialismen : orthopaedie , reumatologie en revalidatiegeneeskunde . Jaarlijks worden in de Sint Maartenskliniek 25.000 mensen uit de regio en de rest van Nederland behandeld . Er werken 1500 mensen , waaronder 80 specialisten en assistent-geneeskundigen in opleiding .

WR-P-E-F-0000000954.dcoi
Opzeggers thuiszorg na ontvangen rekeningen Persbericht , 14-6-2004 Tussen begin maart en medio april heeft 1,6 procent van de ruim 420.000 cliënten de thuiszorg opgezegd , nadat zij de rekening ontvingen waarin de hogere eigen bijdrage werd vermeld . Dat blijkt uit de voorlopige resultaten van tweede peiling die staatssecretaris Ross-Van Dorp van Volksgezondheid heeft laten verrichten naar de effecten van het verhogen van de eigen bijdragen voor de thuiszorg per zorgjaar 2004 . De cliënten kregen gedurende een periode van zes weken samen met de rekening voor de thuiszorg informatie over eventuele teruggave van de ziektekosten via de belastingen en de mogelijkheid bij de gemeente een beroep te doen op bijzondere bijstand . Op grond van die informatie besloten ca. 6600 cliënten de zorg helemaal op te zeggen , ca. 1250 cliënten zegden de zorg gedeeltelijk op . Uit het onderzoek blijkt dat het overgrote deel van de opgezegde zorg ( 97 procent ) huishoudelijke verzorging betreft . Het gemiddeld aantal uren dat is opgezegd , bedraagt bijna drie uur per week en is iets minder dan het landelijk gemiddeld aantal uren . Van de gedeeltelijke opzeggers halveerden de meesten het aantal uren zorg van vier naar twee uur . Behalve naar de opzeggers hebben de onderzoekers ook gekeken naar eventuele spijtoptanten die begin januari de thuiszorg opzegden , nadat zij de brief over de aanstaande verhoging van de eigen bijdrage kregen . Daaruit blijkt dat ruim 300 cliënten nadat ze informatie kregen over compensatiemogelijkheden , alsnog een beroep doet op de thuiszorg . Het definitieve rapport wordt eind juni naar de Tweede Kamer gestuurd . Het onderzoek naar de eerste groep opzeggers in januari leverde eind maart op dat twee procent van de cliënten de thuiszorg hadden beëindigd . Uit een nadere bestudering van de omstandigheden bleek dat driekwart van die opzeggers een partner heeft , een groot deel een bovengemiddeld inkomen heeft en in meer dan de helft van de gevallen zelf een oplossing heeft gevonden door familie of bekenden te vragen of zelf zorg in te huren .

WR-P-E-F-0000000955.dcoi
Ambulancezorg eenduidiger aangestuurd Persbericht , 14-6-2004 De ministerraad heeft op voorstel van minister Hoogervorst van Volksgezondheid , Welzijn en Sport ingestemd met het Wetsvoorstel ambulancezorg . De wet voorziet in een eenduidiger aansturing van de ambulancezorg , waarbij de zorgverzekeraars een grotere rol krijgen en de taken van de provincies komen te vervallen . De zorgverzekeraars moeten onderhandelen met aanbieders over het effectief inzetten van het beschikbare geld . In elke regio is een ambulancedienst die een vergunning krijgt voor vier jaar , bij goed presteren kan de vergunning verlengd worden . Samenwerking tussen de ambulancediensten wordt essentieel , aangezien ambulances van de ene regio ook in andere regio's kunnen worden ingezet . De ministerraad heeft ermee ingestemd dat het wetsvoorstel voor advies aan de Raad van State zal worden gezonden . De tekst van het wetsvoorstel en van het advies van de Raad van State worden pas openbaar bij indiening bij de Tweede Kamer .

WR-P-E-F-0000000956.dcoi
Staatssecretaris Ross van VWS trekt € 7,1 miljoen uit voor jeugdige vrijwilligers Persbericht , 11-6-2004 Staatssecretaris Clémence Ross-van Dorp ( VWS ) trekt de komende drie jaar 7,1 miljoen euro uit voor vrijwilligersprojecten voor en door jeugd . Ross vindt het belangrijk dat meer jongeren als vrijwilliger actief mee doen in de maatschappij . De deelname van jongeren aan vrijwilligerswerk blijft achter bij die van volwassenen , ook stellen zij andere eisen aan vrijwilligerswerk . Landelijke vrijwilligersorganisaties kunnen projectsubsidie aanvragen om hetzij meer jongeren warm te maken voor het vrijwilligerswerk , hetzij lokale vrijwilligers te ondersteunen in het versterken van hun activiteiten . De nieuwe stimuleringsregeling geeft de jeugd zelf kansen om te leren , bijvoorbeeld door in een achterstandswijk een sporttoernooi te organiseren . Ross vindt het daarnaast belangrijk dat er de komende jaren een nieuwe generatie van vrijwilligers wordt opgebouwd . Ze rekent erop dat het aantal jonge vrijwilligers eind 2006 met ongeveer 19 000 jongeren zal zijn gestegen . De regeling is bedoeld voor landelijke maatschappelijke organisaties die werken met vrijwilligers voor en door jeugd , zoals sportorganisaties of landelijke jeugdorganisaties . Organisaties die van de regeling gebruik willen maken moeten voldoen aan twee belangrijke voorwaarden : er moet sprake zijn van samenwerking tussen verschillende lokale organisaties , en in de projecten moet het activeren van risicojeugd een plaats hebben . Met de vrijwilligersprojecten komt Ross de toezegging aan de Tweede Kamer ( eind 2003 ) na , om extra te investeren in een goede ondersteuningsstructuur voor het vrijwilligerswerk ook op het terrein van jeugd .

WR-P-E-F-0000000957.dcoi
Boereboom directeur Curatieve Zorg Persbericht , 4-6-2004 De heer drs. M.J. ( Marcelis ) Boereboom is sinds 1 juni benoemd als directeur Curatieve Zorg bij het ministerie van Volksgezondheid , Welzijn en Sport . Hij is vanaf 1 mei tevens plaatsvervangend directeur-generaal Gezondheidszorg . De afgelopen jaren was hij werkzaam als directeur Financieel Economische Zaken bij VWS . De directie Curatieve Zorg houdt zich bezig met besturings- en bekostigingsvraagstukken rond ziekenhuizen , revalidatieklinieken en eerstelijnszorg ( huisartsen , ambulancezorg , fysiotherapeuten etc. ) .

WR-P-E-F-0000000958.dcoi
Opheffen contracteerplicht voor zorgkantoren Persbericht , 28-5-2004 Het kabinet stemt in met het voorstel van staatssecretaris Ross ( VWS ) om de contracteerplicht voor zorgkantoren op te heffen . Het kabinet wil zo de zorgkantoren de mogelijkheid geven om zorg doelmatiger in te kopen . Het gaat om de functies huishoudelijke en persoonlijke verzorging , verpleging , ondersteunende en activerende begeleiding en behandeling voor zover niet gekoppeld aan verblijf . Tot nog toe zijn zorgkantoren op basis van de Algemene Wet Bijzondere Ziektekosten ( AWBZ ) verplicht met elke toegelaten instelling in het werkgebied een contract te sluiten . Producten kunnen echter per aanbieder verschillen , evenals de prijs per functie . Als de zorgkantoren willen selecteren op kwaliteit en prijs van de zorg , dan moeten zij ook de vrijheid hebben om tussen aanbieders te kiezen en met bepaalde aanbieders geen contract te sluiten . De maatregel is volgens het kabinet ook van belang om de groei van de AWBZ in 2004 te beheersen . Hiertoe is 11 mei een aanwijzing aan het CTG gegeven . Het kabinet streeft ernaar de contracteerplicht per 1 september op te heffen . Als de zorgkantoren niet meer álle nieuwe aanbieders hoeven te contracteren , kan de groei van de AWBZ beter worden beheerst .

WR-P-E-F-0000000959.dcoi
VWS en OCW : half miljoen voor educatieve sportprojecten Persbericht , 28-5-2004 Staatssecretaris Ross-van Dorp ( VWS ) en minister Van der Hoeven ( OCW ) trekken ruim 500 duizend euro uit voor projecten die jongeren aan het bewegen zetten en een educatief karakter hebben . In het kader van het Europees jaar van opvoeding door sport subsidiëren beide ministeries 12 projectvoorstellen . Een jury met onder meer Jan Franssen ( Commissaris van de Koningin Zuid-Holland ) , Cees Vervoorn ( directeur ALO Amsterdam ) , Carole Thate ( Johan Cruijff Foundation ) en Barbara Barend ( presentatrice ZappSport ) velde het oordeel over de 56 projectvoorstellen . Een twaalftal kon de toets der kritiek doorstaan . De projecten die een subsidie tegemoet kunnen zien , variëren van een laagdrempelig kickboksproject in een achterstandwijk , tot een project van een Zutphense school waarbij in alle vakken sport aan de orde komt en speciale sportklassen worden gevormd . De jury heeft vooral waarde gehecht aan samenwerking tussen buurt , onderwijs en sport aan het opzetten van concrete sportactiviteiten . Verder keek de jury naar opvoedkundige elementen . De projecten moeten grotendeels dit jaar plaatsvinden en zullen beoordeeld worden op het resultaat . Staatssecretaris Ross is tevreden over de inzendingen . `` Het waren er gezien het korte tijdsbestek veel en de kwaliteit was grotendeels goed . Een teken dat bewegen en sport voor jongeren een thema is dat in ons land speelt . " De twaalf projecten zullen op 23 juni voorafgaande aan de ontsteking van de Olympische vlam in Amsterdam worden gepresenteerd .

WR-P-E-F-0000000960.dcoi
Goede voorbeelden ziekenhuizen systematisch verspreid Persbericht , 27-5-2004 Goede voorbeelden op het gebied van patiëntenlogistiek en patiëntveiligheid in ziekenhuizen worden actief en systematisch verspreid . Allereerst in 24 ziekenhuizen , daarna in de overige Nederlandse ziekenhuizen . Dat is de opdracht die minister Hoogervorst van VWS aan onderzoeksinstituut ZonMw heeft gegeven . Sneller Beter is een initiatief van het ministerie van VWS en NVZ vereniging voor ziekenhuizen . De Orde van Medisch Specialisten is eveneens partner in het programma . Doel van Sneller Beter is het stimuleren van de doelmatigheid , kwaliteit en innovatie in de ziekenhuizen en overige curatieve zorg . Het programma bestaat uit drie pijlers . Pijler 1 is gericht op bewustwording en benchmarking , pijler 2 op prestatie-indicatoren en pijler 3 op het verspreiden van goede voorbeelden in de ziekenhuissector . Sneller Beter pijler 3 bestaat uit drie onderdelen . Het eerste onderdeel moet leiden tot een aanzienlijke prestatieverbetering op de gebieden patiëntenlogistiek en patiëntveiligheid in 20 % van de ziekenhuizen in Nederland - in totaal 24 . De kwaliteitsverbeteringen in deze 24 ziekenhuizen moeten vervolgens een voorbeeldwerking hebben voor alle overige ziekenhuizen in Nederland : zij zullen niet kunnen achterblijven . ZonMw geeft voor de uitvoering van dit ambitieuze onderdeel Kwaliteitsinstituut voor de Gezondheidszorg CBO de opdracht . Het CBO heeft voor het realiseren van deze doelstelling samenwerking gezocht met het iBMG en de Orde van Medisch Specialisten . Op dit moment wordt al begonnen met de werving van de eerste serie van acht ziekenhuizen , zodat het verbeteringstraject daar in oktober 2004 kan starten . De tweede serie van acht ziekenhuizen start in oktober 2005 ; de derde staat weer een jaar later gepland . Voor de realisering van deze opdracht in het kader van het programma Sneller Beter krijgt ZonMw vier jaar een budget van ruim acht miljoen euro . Het tweede onderdeel van Sneller Beter pijler 3 is een evaluatieonderzoek naar de resultaten en de effecten van deze ` versnelde invoering van best-practices ' op langere termijn . Het derde onderdeel bestaat uit het opstellen van een plan van aanpak voor de realisering van dezelfde kwaliteitsverbeteringen in de overige 80 % van de ziekenhuizen in Nederland . Van de deelnemende ziekenhuizen wordt een forse investering van menskracht en eigen middelen gevraagd . Verschillende organisaties , zoals koepelorganisaties , inspectie , zorgverzekeraars en patiëntenorganisaties , zijn vanaf het begin van het programma betrokken om deze brede verspreiding onder alle overige ziekenhuizen voor te bereiden .

WR-P-E-F-0000000961.dcoi
Werkinstructie moet helpen bij indicatiestelling AWBZ-zorg in het onderwijs Persbericht , 27-5-2004 Staatssecretaris Ross-Van Dorp stuurt vandaag de werkinstructie naar de Tweede Kamer voor de indicatiestelling van AWBZ-zorg in het onderwijs . De instructie heeft tot doel de doelstellingen in de richtlijn ' afbakening en reikwijdte AWBZ en onderwijs ' te concretiseren voor degenen die de indicatiestelling moeten verzorgen . Ross beantwoordt hiermee , mede namens de minister van Onderwijs , vragen die zijn gesteld door de Tweede Kamer over de richtlijn . De richtlijn ' afbakening en reikwijdte AWBZ en onderwijs ' die 1 augustus 2004 van kracht wordt moet ervoor zorgen dat elk kind , ongeacht de beperking , onderwijs kan volgen . Op het moment dat onderwijs , als voorliggende voorziening , niet meer kan voldoen aan de zorgvraag van het kind , kan op zorg vanuit de AWBZ aanspraak worden gemaakt . De AWBZ-functies die als extra zorg geleverd kunnen worden zijn persoonlijke verzorging , verpleging en ondersteunende begeleiding . Een Regionaal indicatieorgaan moet daarvoor een indicatie afgeven . Afhankelijk van het type onderwijs levert onderwijs een deel van de zorg voor het kind . Om te bepalen hoeveel zorg vanuit het onderwijs en hoeveel vanuit de zorgsector wordt geleverd , wordt de ' minutentabel ' gebruikt voor de zorg en begeleiding vanuit de school . De indicatiesteller voor de AWBZ indiceert de zorg per jaar , rekening houdend met het aantal uren dat het kind onderwijs volgt . Volgens staatssecretaris Ross is deze systematiek gezien de historisch gegroeide wijze van bekosting van het onderwijs de best haalbare optie . Op dit moment kan evenwel nog niet worden overzien hoe de richtlijn en de werkinstructie voor individuele situaties uitpakken . Om die reden is zij van plan over een half jaar een tussenevaluatie te houden . Die kan , indien noodzakelijk , leiden tot aanpassing van de richtlijn . Na een jaar wordt de richtlijn opnieuw geëvalueerd .

WR-P-E-F-0000000962.dcoi
Meer geleverde zorg tegen hogere kosten Persbericht , 19-5-2004 Er is de afgelopen jaren meer zorg geleverd aan patiënten , maar de financiële prijs die daarvoor wordt betaald is hoog . Dat is de belangrijkste conclusie uit het Jaarbeeld Zorg dat minister Hoogervorst en staatssecretaris Ross-Van Dorp ( Volksgezondheid , Welzijn en Sport ) naar de Tweede Kamer hebben gestuurd . De productie ( extra geleverde zorg ) is in de curatieve zorg en de AWBZ-zorg gestegen en de wachtlijsten zijn over de hele linie gedaald . Deze productieverhoging is echter gepaard gegaan met zeer forse overschrijdingen . Ten opzichte van de ramingen in de begroting 2003 is er sprake van een overschrijding van 2,2 miljard euro . Van deze 2,2 miljard heeft 1,5 miljard betrekking op de AWBZ . In totaal is er in 2003 1,5 miljard meer naar de zorg gegaan voor productie dan in 2002 . Enkele andere concrete resultaten uit 2003 : Voorbereidingen voor een centrale aanpak van infectieziekten Afspraken met andere EU-landen over bioterrorisme Preventienota ` Langer gezond leven . Ook een kwestie van gezond gedrag ' Start campagne FLASH gericht op meer bewegen Oprichting platform Jeugdgezondheidszorg Wijziging Rijksvaccinatieprogramma o.a. invoering hepatitis B-vaccinatie Versterking rol bedrijfsarts Eisen vastgesteld voor ontwikkeling elektronisch medicatiedossier Afspraken met Inspectie Gezondheidszorg over verbetering kwaliteitsbeleid in de zorg Start programma ` Sneller Beter ' over doelmatigheid en kwaliteit in de curatieve zorg Evaluatie en kabinetsstandpunt Wet op de beroepen in de individuele gezondheidszorg ( BIG ) Standpunt over advies Gezondheidsraad Prenatale screening naar Tweede Kamer gestuurd Voortgang traject Diagnose Behandeling Combinaties ( DBC's ) Ziekteverzuim in de zorg is gedaald Opleidingscapaciteit geneeskunde uitgebreid ( huisartsen , medisch specialist ) Start opleiding physician assistent / nurse practitioner huisartsenzorg Aanpak wachtlijsten jeugdzorg versterkt Uitbreiding palliatieve netwerken Visienota Eerstelijnszorg naar Tweede Kamer gestuurd Beperking aanspraken ziekenfondspakket met oog op betaalbaarheid van de zorg Invoering functionele omschrijving AWBZ Standpunt geneesmiddelenbeleid naar Tweede Kamer gestuurd Actief gebruik van Tijdelijke Stimuleringsregeling Vrijwilligerswerk Aanscherping wetsontwerp Wet op de Jeugdzorg o.a. met gezinscoach Stimuleren anti-dopingbeleid sport via World Anti Doping Agency ( WADA ) Op de derde woensdag in mei biedt het ministerie van VWS de Tweede Kamer voor de laatste maal het Jaarbeeld Zorg aan . Het Jaarbeeld Zorg is een verantwoordingsdocument over de zorg . Het geeft inzicht in de prestaties van de zorgsector , de ingezette premiegelden en het beleid dat in 2003 op het terrein van de zorg is gevoerd in de verschillende deelsectoren . Tevens wordt op 19 mei , net als door andere departementen , het jaarverslag van het ministerie van VWS aan de Tweede Kamer aangeboden . Het Jaarverslag verantwoordt de inzet van het begrotingsgeld en de relatie met de prestaties van het totale veld van zorg , welzijn en sport . Daarnaast komt in het Jaarverslag de rechtmatigheid van de uitgaven en het financiële beheer tot uitdrukking . Brancherapporten Naast de verantwoordingsdocumenten ( Jaarbeeld Zorg en Jaarverslag ) verschijnen ook de ` Brancherapporten 2000 - 2003 ' . Het is een set van vijf rapporten die brede , feitelijke en objectieve informatie uit de VWS-sectoren geven . De set van vijf geeft een ` foto van de sector ' over de afgelopen vier jaren ( 2000 tot en met 2003 ) en biedt daarmee een overzicht van feiten en cijfers over het stelsel van zorg en welzijn . De rapporten zijn vanaf woensdag 19 mei , 13.00 uur digitaal te vinden op http://www.brancherapporten.minvws.nl / .

WR-P-E-F-0000000963.dcoi
Frank de Grave gaat bureaucratie in jeugdzorg te lijf Persbericht , 18-5-2004 Frank de Grave wordt , op verzoek van staatssecretaris Clémence Ross-van Dorp ( VWS ) , voorzitter van de Jeugdzorgbrigade . Deze brigade zal vanaf komende zomer de bureaucratie in de jeugdzorg te lijf gaan . Uiteindelijk moet dit leiden tot jeugdzorg , waarbij jongeren zo snel mogelijk de juiste hulp krijgen . De voornaamste taak van de brigade is het signaleren van onnodige bureaucratie die de cliënt en jeugdzorginstellingen ervaren . ` Als ik zie dat in het ene bureau jeugdzorg de doorlooptijd twee á drie keer zo lang is als in het andere , dan moet er winst te behalen zijn . Bijvoorbeeld door te voorkómen dat een jeugdige meerdere keren zijn verhaal tegen steeds een andere medewerker moet vertellen ` , aldus De Grave . Verder zal de brigade de bureaus jeugdzorg en aanbieders van jeugdzorg stimuleren om de bureaucratie tegen te gaan . ` Dat kan bijvoorbeeld door het opzetten van een internetsite , waarop je goede praktijkvoorbeelden plaatst . Maar ik zal ook niet schromen aandacht te besteden aan zaken die fout gelopen zijn in de praktijk . Daar leren de instellingen van . ' De jeugdzorgbrigade rapporteert aan VWS ieder half jaar over de bereikte vermindering van de bureaucratie . ` Ik zal alle verantwoordelijke partijen aanspreken op hun getoonde inzet om de onnodige bureaucratie aan te pakken ' , aldus de Grave . Na twee jaar verschijnt het eindrapport . De brigade zal naast voormalig minister en kamerlid De Grave bestaan uit twee leden op voordracht van IPO en MOGroep . De brigade wordt ondersteund door een extern bureau . Vorige maand introduceerde staatssecretaris Clémence Ross-van Dorp de jeugdzorgbrigade , nadat de Eerste Kamer zorgen had geuit over de bureaucratie in de jeugdzorg . Al eerder is de Operatie JONG in het leven geroepen om samenhang te brengen in het jeugdbeleid van zes departementen die zich met jeugdzaken bezighouden .

WR-P-E-F-0000000964.dcoi
Ross van Dorp ( VWS ) : geen verbod op profboksen Persbericht , 18-5-2004 Staatssecretaris Clémence Ross-van Dorp ( Volksgezondheid , Welzijn en Sport ) zal het profboksen in Nederland niet verbieden . Wel wil ze dat de Boksbond maatregelen neemt om hersenletsel te voorkomen . Ross reageert hiermee op een advies van de Gezondheidsraad , eind vorig jaar , om profboksen in het uiterste geval te verbieden . Ross vindt zo'n maatregel te ver gaan . ` Omdat het niet in verhouding staat tot de omvang van de problematiek . Er is sprake van een gezondheidsprobleem voor 25 profboksers , en dus niet van een volksgezondheidsprobleem ' , aldus Ross . De staatssecretaris wil de boksbond stimuleren meer veiligheidsmaatregelen te nemen voor zijn profboksers . Na overleg met VWS heeft de Nederlandse Boksbond besloten regels te maken die ertoe leiden dat profboksers per definitie worden voorgelicht over de gezondheidsrisico's die hun sport met zich meebrengt . Scheidsrechters en trainers zullen voorgelicht worden zodat zij vroeger hersenletsel kunnen herkennen . Verder zal de NBB de ringartsen laten bijscholen en zal de neuro-psychologische test gefaseerd worden ingevoerd . Zo'n test -- die bestaat uit het meten van bepaalde hersenfuncties zoals geheugen , ruimtelijk inzicht en reactievermogen - kan in een vroeg stadium al chronisch hersenletsel aantonen . De metingen zullen allereerst worden gedaan tijdens een proefstudie met een klein aantal boksers . De proef brengt niet alleen de gezondheid van de boksers in kaart , maar zal ook uitwijzen of de invoering van de test in het boksen haalbaar is . Ook met de KNVB zijn afspraken gemaakt om het aantal hersenletsels te verminderen . Zo zal er een eenvoudige langs-de-lijntest op zakformaat komen , waarmee scheidsrechters , trainers , en medische begeleiders snel weten of de geblesseerde speler hersenletsel heeft . De test maakt ook duidelijk of de speler weer terug het veld in kan . Verder wil VWS een onderzoek starten naar het vóórkomen van hersenletsel bij voetballers van verschillende speelsterkte , leeftijd en geslacht . ` Ik neem deze maatregelen omdat uit onderzoek blijkt dat voetballers tijdens hun carrière een kans van circa 50 procent hebben om een hersenschudding op te lopen . En we hebben het bij voetbal wel over honderdduizenden voetballers . '

WR-P-E-F-0000000965.dcoi
Staatssecretaris Ross schrikt van uitkomst TNO-rapport overgewicht Persbericht , 14-5-2004 Staatssecretaris Ross wil bij de voorlichting over overgewicht meer nadruk leggen op de energiebalans . Dat wil zeggen dat mensen de calorieën die ze binnenkrijgen in balans brengen met het verbruik van calorieën door beweging . ' Regelmatig bewegen weegt vaak niet op tegen veel en vet eten . Daardoor worden veel mensen toch dikker ondanks dat ze bewegen . Dat is geen goede zaak ' , aldus de staatssecretaris van VWS . Uit het TNO-onderzoek , gefinancierd door VWS , blijkt dat de helft van de 6000 deelnemers ( Nederlanders boven de 23 ) de afgelopen vijf jaar in gewicht is toegenomen . Tweederde ervan - dus 2000 mensen - heeft nu al te kampen met overgewicht . Deze uitkomst noemt Ross een tegenvaller . ' Ik weet natuurlijk al dat overgewicht steeds meer voorkomt , maar elke keer schrik ik weer van de mate waarin dat gebeurt . ' Ross vindt het verder opvallend , maar zeker ook hoopgevend dat 2 op de 3 mensen meer wil gaan bewegen . De uitkomsten van het TNO-onderzoek bevestigen Ross in haar al eerder ingezette beleid . ' Overgewicht is 1 van de 3 speerpunten uit de kabinetsnota ' Langer gezond leven ' . In die nota gaan we uit van de energiebalans . We willen realiseren dat mensen enerzijds meer energie verbruiken door meer te bewegen , maar tegelijkertijd op hun voeding letten . Uit het rapport van de gezondheidsraad uit 2002 bleek dat mensen minstens een uur per dag matig intensief zouden moeten bewegen om gewicht te verliezen . Hoe lastig het is om je energiebalans te handhaven blijkt wel uit het voorbeeld dat voor een kroket je wel 37 minuten fietsen , 22 minuten wandelen of 13 minuten moet zwemmen . ' Er zijn al verschillende initiatieven op het gebied van energiebalans . Om mensen aan het bewegen te krijgen loopt al enige tijd de door VWS gefinancierde Flash-campagne . Deze campagne flash ( http://www.flash123.nl / ) laat onder andere zien welke vormen van beweging makkelijk in het dagpatroon zijn in te passen . Fietsen , Lopen , Actiemomenten , Sporten en allerlei klussen in het huishouden zijn goede manieren om te bewegen . De komende periode richt de campagne zich op VMBO'ers ( 14 % van de kinderen heeft overgewicht ) en in het najaar ook op werknemers . In opdracht van VWS financiert ZonMw de campagne , ' Maak je niet dik ! ' . Tijdens deze campagne , die afgelopen maandag is gestart , werken het Voedingscentrum en het Nederlands Instituut voor Sport en Bewegen samen . In het najaar wordt specifiek aandacht besteed aan de dagelijkse energiebehoefte .

WR-P-E-F-0000000966.dcoi
Snellere hulp bij crisisplaatsingen justitiële jeugdinrichtingen Persbericht , 14-5-2004 Jongeren die op een crisisplaats in een justitiële jeugdinrichting zitten krijgen binnenkort snel diagnostiek en behandeling . Dat is de uitkomst van bestuurlijk overleg op 12 mei tussen staatssecretaris Ross-van Dorp ( VWS ) en minister Donner ( Justitie ) , de provincies , de Maatschappelijke Ondernemers Groep , GGZ Nederland , de Vereniging Gehandicaptenzorg Nederland en Zorgverzekeraars Nederland over de crisisopvang van jongeren met ernstige gedragsproblemen . Het overleg vond plaats omdat het aantal civiele plaatsingen in de opvanginrichtingen van jeugdigen met ernstige gedragsproblemen de afgelopen jaren sterk is toegenomen . Waren er in 1998 nog 153 van dergelijke plaatsingen , in 2003 waren dat er 695 . De jongeren die op een crisisplek binnen deze jeugdinrichtingen verblijven , moeten vaak weken wachten op diagnostiek en op een geschikte behandeling . Tijdens het bestuurlijk overleg werd afgesproken dat deze jongeren sneller onderzocht zullen worden en dat ggz-instellingen hiervoor de psychiatrische deskundigheid zullen leveren . Ook de organisaties voor licht verstandelijk gehandicapten zullen hierbij hun deskundigheid inzetten . Waar nodig kan gestart worden met psychiatrische behandeling in de justitiële jeugdinrichting . Daarnaast creëert de ggz de komende maanden enkele tientallen nieuwe plekken voor klinische hulp . Ross en Donner zijn ingenomen met de uitkomsten van het bestuurlijk overleg . ` Het is een mooi gegeven dat de verschillende partijen met deze urgentie-afspraken alvast een begin van een oplossing gaan realiseren . Een compliment aan alle partijen ' , aldus Ross . Het urgentieplan rondom de crisisplaatsingen in de jeugdinrichtingen is de voorloper van een plan van aanpak dat een structurele oplossing moet bieden . Dit plan zal naar verwachting in juni aan de Kamer worden aangeboden .

WR-P-E-F-0000000967.dcoi
Verbod toevoegingen in geleiproducten voor minicups Persbericht , 12-5-2004 Het verhandelen en invoeren van geleiproducten in minicups met toevoegingen op basis van zeewier en diverse gomsoorten zijn begin deze maand verboden . Dit heeft de Europese Commissie onlangs besloten en het ministerie van Volksgezondheid , Welzijn en Sport heeft dit besluit ondertussen overgenomen in nationale wetgeving . De Voedsel en Warenautoriteit zal toezien op de naleving van het verbod . De toevoegingen die verboden zijn , hebben allen een E-nummer : 400 , 401 , 402 , 403 , 404 , 405 , 406 , 407 , 407a , 410 , 413 , 414 , 415 , 417 en / of 418 . De middelen zijn nog wel toegelaten als geleer- en verdikkingsmiddel , maar zijn verboden voor ` Jelly minicups ' . Deze zijn bedoeld om in één hap te worden opgegeten door in de minicup te knijpen waardoor het product in de mond komt . De vorm en grootte van de geleiproducten en de wijze van consumptie vormen een gevaar voor de volksgezondheid . De producten kunnen in de keel blijven steken en tot verstikking leiden . De Europese Commissie vindt een waarschuwing met etiketten niet voldoende omdat de minicups vaak door kinderen worden gegeten . De producten worden veel verkocht in Oosterse winkels . Het verbod is een vervolg op de regelgeving van 27 maart 2002 waarin E 425 Konjac is verboden om toe te passen in minicups . Konjac was op dat moment het meest toegepaste geleimiddel in minicups .

WR-P-E-F-0000000968.dcoi
Wachtlijstprobleem ziekenhuis is relatief klein Persbericht , 4-5-2004 Het wachtlijstprobleem in de ziekenhuizen is veel kleiner dan altijd werd aangenomen . Dat staat in het onderzoek ' Wachten in Nederland , het hoe en waarom ' dat onderzoeksbureau Prismant heeft uitgevoerd in opdracht van minister Hoogervorst ( Volksgezondheid , Welzijn en Sport ) . Op dit moment staan 139.000 mensen geregistreerd op de wachtlijst . Bijna 95.000 mensen ( 68 % ) wordt binnen enkele weken geholpen . Dit is de ' reguliere werkvoorraad ' die ziekenhuizen nodig hebben om behandelingen goed te plannen . Daarnaast zijn er bijna 17.000 mensen ( 12 % ) die om medische of persoonlijke redenen nog niet geholpen willen of kunnen worden . Daartoe behoren ook mensen die eerst nog op vakantie gaan of zwanger zijn . Verder zijn er bijna 28.000 mensen die wel geholpen moeten worden maar nog niet zijn ingepland ( 20 % ) . Gemiddeld kunnen mensen nu binnen 4 à 5 weken bij een ziekenhuis terecht voor een behandeling . Mensen die actief op zoek gaan - zelfstandig of via hun zorgverzekeraar - kunnen vaak in een andere regio nog sneller terecht . Het is voor het eerst dat een dergelijke analyse van de wachtlijsten voor ziekenhuiszorg is gemaakt . Minister Hoogervorst wil met de Nederlandse ziekenhuizen afspreken dat ze voortaan bij de registratie en planning rekening houden met de verschillende categorieën wachtenden . Zodoende kan de huidige wachtlijst worden opgeschoond . In de aanpak van wachtlijsten ligt de nadruk op het bestrijden van levensbedreigende aandoeningen ( hartfalen , kanker ) . Verder kunnen zorgverzekeraars en ziekenhuizen vanaf volgend jaar beter onderhandelen over de aanpak van planbare aandoeningen zoals knie- , heup- en staaroperaties . In het Hoofdlijnenakkoord van het kabinet zijn miljarden extra beschikbaar gesteld voor de aanpak van wachtlijsten . Maar extra geld alleen is niet de oplossing , aldus Hoogervorst . " Willen we in de toekomst aanvaardbare wachttijden behouden , dan zal de organisatie van de ziekenhuiszorg aan efficiëntie moeten toenemen , zeker in het licht van toenemende vraag en de beperkte financiële middelen " .

WR-P-E-F-0000000969.dcoi
Ross versnippert deel oude facturen eigen bijdrage thuiszorg Persbericht , 3-5-2004 Staatssecretaris Ross van VWS schrapt een deel van de oude facturen voor de eigen bijdrage in de kosten van thuiszorg . Volgens de wet mag tot vijf jaar nadat iets is geleverd nog een rekening gestuurd worden . Dit is en blijft voor Ross het uitgangspunt . Toch kan zij zich voorstellen dat mensen het vreemd vinden wanneer ze ruim een jaar later nog een rekening voor een eigen bijdrage krijgen . Ross wil in bepaalde gevallen facturen laten vervallen die te lang op zich hebben laten wachten . Dat schrijft ze in een brief aan de kamer . Soms ontvangen cliënten van de thuiszorg de factuur voor eigen bijdrage in de kosten van de thuiszorg erg laat . In bepaalde gevallen krijgt het Centraal Administratie Kantoor ( CAK ) niet tijdig de juiste persoonsgegevens van een gemeentelijke basisadministratie . Daardoor blijven er facturen liggen . Wanneer die rekeningen na een jaar nog niet zijn verzonden , vervalt de eigen bijdrage , zo stelt Ross . Het jaar gaat in nadat de thuiszorginstelling de gegevens heeft doorgegeven . De regel geldt niet alleen voor oude gevallen , maar ook voor nieuwe . Het niet beschikbaar komen van inkomensgegevens is volgens Ross geen reden voor uitstel . Dan moet maar met een schatting worden gewerkt . Volgens berekeningen bedraagt de omvang van de kwijtschelding ruim € 3,4 miljoen . Dit gaat in de periode van 1999 tot 2002 in totaal om circa 2,3 miljoen zorguren , geleverd aan meer dan 28.000 cliënten . Volgens Ross is al een flink aantal stappen genomen om het systeem sneller te laten werken . Zo is al veel tijdswinst geboekt bij het tijdig laten aanleveren van gegevens door de thuiszorginstellingen . Toch geeft Ross in haar brief aan dat ze het systeem van inning ingewikkeld vindt en dat ze er naar zal streven de inning eenvoudiger te maken .

WR-P-E-F-0000000970.dcoi
Geen eigen bijdrage voor ondersteunende en activerende begeleiding Persbericht , 27-4-2004 Minister Hoogervorst en staatssecretaris Ross-Van Dorp van Volksgezondheid , Welzijn en Sport zien af van het invoeren van een eigen bijdrage voor ondersteunende en activerende begeleiding in de AWBZ per 12 juli . Dat schrijven zij vandaag in een brief aan de Tweede Kamer . In het Bijdragebesluit zorg was vastgelegd dat per 12 juli 2004 ook voor de AWBZ-functie ondersteunende en activerende begeleiding aan gehandicapten en patiënten met een psychiatrische aandoening , een eigen bijdrage geheven zou worden . Die zou inkomensafhankelijk worden en rekening houden met draagkracht . Uit onderzoek van het College voor zorgverzekeringen ( CVZ ) is echter gebleken dat de opbrengsten niet of nauwelijks opwegen tegen de inningskosten van deze eigen bijdrage . Bovendien zullen de ondersteunende en activerende begeleiding per 1 januari 2007 uit de AWBZ worden gehaald . De functies gaan voor een deel over naar de Wet Maatschappelijke Ondersteuning en voor een deel naar de Zorgverzekeringswet .

WR-P-E-F-0000000971.dcoi
Kabinet scherpt cannabisbeleid aan Persbericht , 23-4-2004 Het Kabinet gaat ongewenste ontwikkelingen rond cannabis aanpakken . Op voorstel van de ministers Hoogervorst ( Volksgezondheid , Welzijn en Sport ) , Donner ( Justitie ) en Remkes ( Binnenlandse Zaken en Koninkrijkrelaties ) is vandaag de cannabisbrief naar de Tweede Kamer verstuurd . Waar nodig wordt het beleid aangescherpt . Samen met de brief stuurt het kabinet ook het Actieplan ontmoediging cannabis naar de Tweede Kamer . Verschillende ministeries delen de verantwoordelijkheid voor het drugsbeleid . Onderwerpen op het gebied van lokaal bestuur en politie vallen onder het ministerie van Binnenlandse Zaken en Koninkrijksrelaties . Het ministerie van Justitie is belast met de strafrechtelijke handhaving . De minister van VWS coördineert het drugsbeleid en is verantwoordelijk voor het preventie- en hulpverleningsbeleid . BZK Het ministerie van BZK gaat - in overleg met gemeenten - na op welke manieren het cannabisbeleid beter gehandhaafd kan worden . Ook moedigt BZK gemeenten aan om een afstandscriterium van coffeeshops tot scholen te hanteren . BZK pleit verder voor het intensiever inzetten van de Gemeentewet en de Opiumwet om coffeeshops te sluiten als daar aanleiding voor is . Justitie Het ministerie van Justitie scherpt het cannabisbeleid aan . Zo wordt het drugstoerisme en de grootschalige hennepteelt aangepakt . Hiervoor wordt onder meer grensoverschrijdende politiesamenwerking tot stand gebracht . Op het terrein van het strafrecht wordt de criminele betrokkenheid van growshops aangepakt . Het ministerie van Justitie gaat ook onderzoeken hoe de verkoop van cannabis aan niet-inwoners van een bepaalde gemeente beperkt kan worden . De gemeente Maastricht heeft aangegeven mee te willen doen aan een experiment om dit nader vorm te geven . VWS Het ministerie van VWS laat onderzoek doen naar de mogelijke risico's van een hoog THC-gehalte in cannabis . Als uit dit onderzoek zou blijken dat gebruik van cannabis met een hoog THC-gehalte leidt tot ernstige gezondheidsrisico's , dan zal het kabinet zich bezinnen op de consequenties voor het bestuurlijk en strafrechtelijk beleid . In het uiterste geval zou plaatsing van cannabissoorten met een zeer hoog THC-gehalte op Lijst I van de Opiumwet het gevolg kunnen zijn . Het ministerie van VWS stelt daarnaast een onderzoek in naar de mogelijke verbanden tussen cannabisgebruik en psychische stoornissen . De campagne ' Drugs , laat je niets wijsmaken ' richt zich drie jaar lang volledig op de ontmoediging van cannabisgebruik . Het kabinet is zich er van bewust dat van vele partijen een forse inzet wordt gevraagd om de voornemens te realiseren . De realiteit is dat de problematiek complex is en op geïntegreerde wijze moet worden aangepakt om daadwerkelijk vooruitgang te boeken .

WR-P-E-F-0000000972.dcoi
Kabinet wil zorg en ondersteuning dichtbij mensen regelen Persbericht , 23-4-2004 Het kabinet gaat het stelsel van zorg en welzijn de komende jaren aanpassen . Dit is nodig om het veelvoud aan loketten en bureaucratie terug te dringen en een duidelijke rolverdeling tussen rijk en gemeenten tot stand te brengen . Op termijn levert een andere rolverdeling binnen het stelsel bovendien een bijdrage aan de betaalbaarheid van de AWBZ . Een nieuwe Wet Maatschappelijke Ondersteuning ( WMO ) zal de lichtere vormen van hulp en ondersteuning aan mensen door gemeenten laten organiseren . De wijzigingen gaan vanaf 2006 gefaseerd in . Dit schrijven minister Hoogervorst en staatssecretaris Ross-Van Dorp van Volksgezondheid , Welzijn en Sport namens het kabinet in een brief aan de Tweede Kamer . De lokale overheid speelt een vanzelfsprekende rol in de plannen van het kabinet , omdat gemeenten al veel doen op het terrein van welzijn , sociaal beleid , wonen en ruimtelijke ordening . In de WMO krijgen gemeenten de taak ervoor te zorgen dat mensen zolang mogelijk zelfstandig kunnen functioneren . De Welzijnswet en de WVG gaan in de WMO op . Belangrijk verschil met deze wetten is dat gemeenten met de WMO meer regie en verantwoordelijkheid krijgen . Het doel : één loket , minder regels , meer samenhang en meer initiatief bij gemeenten . Zo zullen de gemeenten ook de minder mondige burgers moeten opzoeken en helpen . Het kabinet overlegt met de VNG over de financiële randvoorwaarden . Het kabinet is van mening dat burgers een eigen verantwoordelijkheid hebben binnen het stelsel van zorg en welzijn - voor zichzelf , maar ook voor hun naasten . Wanneer zelfredzaamheid en mantelzorg geen uitkomst bieden , is er ondersteuning vanuit de lokale overheid in het kader van de WMO . De AWBZ komt pas in beeld als professionele zorg en verpleging is vereist . Mensen die een chronische , ernstige en langdurige hulpvraag hebben , krijgen alle daarbij behorende zorg en ondersteuning uit de AWBZ . De solidariteit van de samenleving met die mensen moet volgens het kabinet buiten kijf staan . Dienstverlening die nu nog deel uitmaakt van de AWBZ , maar weinig met bijzondere ziektekosten te maken heeft , zoals wonen , vervoer , dagactiviteiten of huishoudelijke hulp zal anders worden geregeld . Een groot deel zal in de WMO terugkomen , een klein deel in de basisverzekering . De woonsector zal in nauw overleg met gemeenten meer gaan inspelen op de behoefte langer zelfstandig te blijven wonen . Om de kostengroei van de AWBZ verder te beteugelen zijn ook diverse andere maatregelen nodig . Het kabinet benadrukt dat mensen er rekening mee moeten houden dat zorg en ondersteuning in de toekomst alleen nog beschikbaar zijn voor hen die het echt nodig hebben . Toegang tot verzekerde zorgverlening wordt scherper beoordeeld . De ondersteuning op lokaal niveau zal passend en flexibel zijn , beschikbaar in de wijken en buurten . Die flexibiliteit kan alleen worden bereikt door belemmerende regels en papierwerk af te schaffen . Om de beschikbaarheid van hulp te borgen komt er een adequate inspraakprocedure en daarnaast zal iedere gemeente open moeten zijn over de resultaten . Op die manier is ook via de gemeenteraad toetsing en bijsturing van beleid goed mogelijk . Dit persbericht is op 23.04.2004 na afloop van de ministerraad uitgebracht door de Rijksvoorlichtingsdienst RVD .

WR-P-E-F-0000000973.dcoi
Kabinet stelt adviescommissie vrouwelijke genitale verminking in Persbericht , 23-4-2004 Het kabinet wil vrouwelijke genitale verminking zo snel mogelijk uitbannen onder meisjes in Nederland vanwege de ingrijpende lichamelijke en psychische gevolgen voor de meisjes . De ministerraad heeft besloten tot de instelling van een commissie die onderzoek gaat doen naar de mogelijkheden van effectief signaleren , handhaven en opsporen van vrouwelijke genitale verminking . Cruciaal daarbij is de ontwikkeling van een controlesysteem dat een preventieve werking heeft én dat vrouwelijke genitale verminking tijdig opspoort . De ministerraad heeft er op voorstel van minister Hoogervorst van Volksgezondheid , Welzijn en Sport mee ingestemd om , vanwege de complexiteit van het vraagstuk , een bijzondere commissie bij de Raad voor de Volksgezondheid & Zorg ( RVZ ) in te stellen . De commissie wordt gevraagd voor eind 2004 advies uit te brengen . Tevens zal de RVZ een onderzoek uitvoeren naar de omvang van de problematiek van vrouwelijke genitale verminking in Nederland . Op de korte termijn zal de preventieve aanpak worden versterkt . Het kabinet gaat stimuleren dat bij gemeenten , de zorg en het onderwijs meer aandacht komt voor het bestrijden van vrouwelijke genitale verminking . Zo komt er meer voorlichting , de deskundigheid bij beroepsgroepen wordt verbeterd en is er meer aandacht voor vrouwelijke genitale verminking bij het Advies- en Meldpunt Kindermishandeling en de jeugdgezondheidszorg . De eis van dubbele strafbaarheid wordt losgelaten . Het kabinet verwacht hiermee uiterlijk eind 2004 de effectieve maatregelen ter bestrijding van vrouwelijke genitale verminking compleet te hebben . Dit persbericht is op 23 april 2004 na afloop van de ministerraad uitgebracht door de Rijksvoorlichtingsdienst RVD .

WR-P-E-F-0000000974.dcoi
Staatssecretaris Ross wil meer privacy in verpleeghuizen Persbericht , 22-4-2004 Verzorgings- en verpleeghuizen die snel hun bouwplannen indienen om kamers met drie tot zes bedden om te bouwen tot één- en tweepersoonskamers , kunnen rekenen op financiering van de plannen . Staatssecretaris Ross-Van Dorp van Volksgezondheid , Welzijn en Sport heeft de 52 instellingen met meerbedskamers , die nog geen (ver)bouwplannen hebben , aangeschreven om die op korte termijn te maken en in te dienen bij het College Bouw . Dat schrijft zij vandaag in een brief aan de Tweede Kamer . Tijdens de behandeling van de begroting van VWS heeft de Tweede Kamer aangedrongen op meer privacy in verpleeghuizen . Het bieden van ' een eigen plek ' achtte de Kamer van groot belang . De afgelopen maanden is geïnventariseerd welke verpleeghuizen nog kamers met meer dan drie bedden hebben , of die instellingen inmiddels bouwplannen hebben ontwikkeld en of er voldoende financiële middelen voor die plannen gereserveerd zijn . Uit die inventarisatie blijkt dat er 137 verpleeghuizen zijn met kamers met meer dan drie bedden . In totaal gaat het om 10.615 plaatsen op meerbedskamers . In dertig instellingen zijn nog vijfen zes-bedskamers , in 107 instellingen drie- en vier-bedskamers . Van de 137 instellingen hebben 85 verpleeghuizen reeds (ver)bouwplannen ingediend , die op de prioriteitenlijst van het College Bouw staan . De andere 52 verpleeghuizen komen er niet op voor . Het betreft veelal huizen met drie- en vierpersoonskamers . Omdat staatssecretaris Ross-Van Dorp eraan hecht dat de meerbedskamers allemaal worden vervangen door één- of tweepersoonkamers , heeft zij gezocht naar middelen om te zorgen dat ook de (ver)bouwplannen van deze 52 verpleeghuizen kunnen worden gehonoreerd . In totaal is daar 40 miljoen euro voor nodig . Haar is gebleken dat 15 miljoen euro staat gereserveerd voor nieuwe bouwplannen . In de overige 25 miljoen kan worden voorzien omdat grote bouwprojecten vaak langer duren , waardoor onderuitputting ontstaat . Op basis van de inventarisatie heeft Ross-Van Dorp de instellingen aangeschreven en gevraagd op korte termijn bouwplannen te ontwikkelen en ter beoordeling bij het College bouw ziekenhuisvoorzieningen in te dienen . Zij hoopt daarmee nu de noodzakelijke vaart achter het oplossen van de privacy-problemen in verpleeghuizen te zetten , zodat alle vijf- en zespersoonskamers en de meeste drie- en vierpersoonskamer uiterlijk in 2008 verbouwd zijn . In de gehandicaptenzorg speelt dezelfde problematiek . In circa dertig gebouwen met 5500 bewoners bestaan ook nog meerbedskamers . De VNG en het College bouw ziekenhuisvoorzieningen heeft daarvoor evenwel , samen met VWS , een actieplan gemaakt waardoor de problemen binnen vijf jaar opgelost zijn . Vooralsnog gaan er daarom geen aparte brieven naar instellingen in de gehandicaptenzorg . Ook in de geestelijke gezondsheidszorg zijn plannen ontwikkeld om de kwaliteit van de huisvesting te verbeteren . Naar verwachting kunnen die binnen zes jaar worden opgelost .

WR-P-E-F-0000000975.dcoi
Eerste Kamer aanvaardt Wet op de jeugdzorg Persbericht , 20-4-2004 De Eerste Kamer heeft vandaag met grote meerderheid ingestemd met de Wet op de jeugdzorg . Met de wet , die op 1 januari 2005 van kracht wordt , willen staatssecretaris Ross-van Dorp en minister Donner betere jeugdzorg bieden aan jeugdigen met opgroeiproblemen en ouders met opvoedproblemen . Zo regelt de wet de toegang tot de jeugdzorg via de bureaus jeugdzorg . Door dit ene loket , het bureau Jeugdzorg , moeten jeugdigen sneller de juiste zorg krijgen en wordt versnippering van zorg voorkomen . Ook wordt de uitvoering van de kinderbeschermingsmaatregelen en de jeugdreclassering een taak van het bureau jeugdzorg . De behandeling van het wetsvoorstel in de Senaat markeert het einde van een intensieve wetgevingsprocedure . Al tijdens de procedure hebben partijen in het veld ( zoals zorgaanbieders en de bureaus Jeugdzorg ) zoveel mogelijk in de geest van de nieuwe wet gewerkt . Ross-van Dorp : ' De aanvaarding van de wet door de Eerste Kamer is het sein om de jeugdzorg verder te verbeteren ' . Ross-van Dorp erkent dat de nieuwe wet alleen niet voldoende is . ' Er zal nog meer moeten gebeuren om de hulp aan de cliënt te verbeteren . De wachttijden moeten korter , er moet beter zicht komen op de effectiviteit van zorg , de samenwerking tussen instellingen kan beter en waar dat kan moet de uitvoering met zo min mogelijk regels en procedures worden ingericht . Kortom : de jeugdzorg moet doeltreffender en doelmatiger gaan functioneren en de dreigende bureaucratie moet aangepakt worden . ' Met de provincies , die verantwoordelijk zijn voor de uitvoering , hebben de bewindslieden recent afgesproken alles in het werk te stellen om zo doelmatig mogelijk te gaan werken . Vanaf 2005 zal ieder half jaar worden gerapporteerd hoe doelmatig de jeugdzorg werkt en hoe de bureaucratie verder teruggebracht kan worden . Verder zullen Ross en Donner over twee jaar een tussenbalans opmaken .

WR-P-E-F-0000000976.dcoi
Nieuwe regels , nieuwe etikettering voor genetisch gemodificeerde levensmiddelen en diervoeders Persbericht , 16-4-2004 Alle producten afkomstig van genetisch gemodificeerde organismen ( ggo's ) moeten vanaf 18 april worden geëtiketteerd . Op deze datum wordt de nieuwe Europese wetgeving voor genetisch gemodificeerde levensmiddelen en diervoeders van kracht . Dit betekent dat de Europese regels voor ggo's en voedsel stevig worden uitgebreid . Het nieuwe systeem bevat belangrijke garanties voor de keuzevrijheid van consumenten . De veiligheid van mens , dier en milieu was al volledig geregeld . Nieuw is de uitbreiding van de verplichte etikettering en traceerbaarheid en het systeem van vergunningen . De ministeries van Volksgezondheid , Welzijn en Sport , Landbouw , Natuur en Voedselkwaliteit en Volkshuisvesting , Ruimtelijke Ordening en Milieubeheer hebben met de betrokken toezichthoudende instanties een uitvoeringsplan opgesteld . Hierin staan de praktische invulling van de regels en de mogelijkheden voor de handhaving voorop . Een rapport met de resultaten hiervan wordt binnenkort naar de Tweede Kamer gezonden . Traceerbaarheid Met de nieuwe wetgeving wordt het mogelijk de aanwezigheid van genetisch gemodificeerde organismen door alle schakels van de productieketen heen te volgen , van boer tot consument . Hierdoor kunnen producten , mocht dat ooit nodig zijn , makkelijker uit de handel worden genomen en kan de etikettering van producten in de supermarkt beter worden gecontroleerd . Ook deze verplichting geldt voor levensmiddelen en voor diervoeders , zowel voor veevoer als voor voer voor huisdieren . Op 18 april zullen er niet opeens veel geëtiketteerde producten in de supermarkt liggen . Dit gaat geleidelijk . Zoals bij iedere nieuwe wetgeving is er een overgangsmaatregel . Producten van voor 18 april 2004 hoeven nog geen etiket te hebben ; voor producten die volgens de oude regels al geëtiketteerd moesten worden geldt deze overgangsmaatregel niet . Omdat minimale vermenging van genetisch gemodificeerde organismen met conventionele producten tijdens de verbouw van gewassen of het transport niet te voorkomen is , geldt een uitzondering op de etiketteringverplichting als er minder dan 0.9 % van een partij genetisch gemodificeerd is . Maar dan moet de handelaar wel kunnen aantonen dat deze aanwezigheid onbedoeld en onvermijdelijk was . Overigens zijn er in Nederlandse winkels maar weinig producten aanwezig die ggo-ingrediënten bevatten . Toelating Al jaren mogen ggo's niet zomaar worden gebruikt voor verwerking in levensmiddelen in de EU . Genetisch gemodificeerde organismen moeten eerst worden beoordeeld en veilig bevonden . De nieuwe regels zorgen voor een gecentraliseerde toelatingsprocedure voor alle ggo's bestemd voor levensmiddelen of diervoeders . De risicobeoordeling zal worden uitgevoerd door de Europese VoedselveiligheidsAutoriteit , waarna het publiek de mogelijkheid heeft om hierop te reageren . De lidstaten nemen , op basis van een voorstel van de Commissie , uiteindelijk het besluit over de toelating .

WR-P-E-F-0000000977.dcoi
Ross start campagne voor meer beweging onder VMBO-leerlingen Persbericht , 16-4-2004 Staatssecretaris Ross heeft vandaag het startschot gelost voor de start van de FLASH!-deelcampagne voor VMBO op scholengemeenschap Overbosch te Den Haag . Deze deelcampagne maakt onderdeel uit van de landelijke FLASH!-campagne die afgelopen november officieel van start is gegaan . Toen richtte de aandacht zich op gezinnen met jonge kinderen . De FLASH!-deelcampagne wil jongeren in het voortgezet onderwijs met name scholieren van VMBO scholen aanzetten tot meer sport en bewegen . FLASH ! ( dat staat voor Fietsen , Lopen , Actiemomenten , Sporten en Huishoudelijke activiteiten ) wil via tv-programma's zoals soaps , allerlei websites , leuke lespaketten en dance-events de jongeren ervan overtuigen dat bewegen vooral leuk kan zijn . Er komt een docu-drama dat , geïnspireerd op gesprekken met VMBO-scholieren , laat zien wat bewegen voor jongeren betekent . Jongeren bewegen nog steeds onvoldoende . Slechts 51 procent van alle 13 tot 17-jarigen haalt de Nederlandse Norm Gezond Bewegen . De vraag waarom jongeren onvoldoende bewegen , valt niet echt te beantwoorden . Geen tijd en geen zin , noemen jongeren het meest vaak als het gaat om de vraag waarom ze niet sporten . Verder springt onder jongeren de toename van het overgewicht in het oog . Voor twee groepen jongeren is bewegingsstimulering met name van belang . Het gaat om allochtone jongeren ( vooral Turkse en Marokkaanse meisjes ) en om jongeren waarvan de ouders de lage sociaal-economische positie hebben . FLASH ! wil aansluiten bij de belevingswereld van jongeren . Bewegen moet vooral leuk zijn . Er zal meer nadruk worden gelegd op het feit dat jongeren het uiterlijk belangrijk vinden . De FLASH!-campagne waar VWS jaarlijks 8 ton voor uittrekt is in samenwerking met het NISB ontwikkeld . De campagne zal komend augustus en september massamediaal onder de aandacht komen via Postbus 51 spotjes . Deelcampagnes die nog gaan volgen zijn die voor bedrijven ( september ) , ouderen en chronische zieken ( 2005 en verder ) .

WR-P-E-F-0000000978.dcoi
Staatssecretaris Ross bezorgd over doorligwonden Persbericht , 14-4-2004 Staatssecretaris Ross-Van Dorp is bezorgd over het hoge percentage verpleeghuispatiënten dat te kampen krijgt met doorligwonden . Dat zei zij vandaag bij het in ontvangst nemen van een rapport van de Inspectie Gezondheidszorg over dit probleem . Volgens het onderzoek blijken 15 tot 35 procent van de risicopatiënten deze wonden te krijgen . De wonden zijn zeer pijnlijk , kunnen infecteren en in het ergste geval zelfs tot de dood leiden . Naast het menselijke leed dat doorliggen met zich meebrengt , is er ook een financiële schade door de extra verpleging die nodig is . Staatssecretaris Ross roept de sector op zonder dralen de richtlijnen beter na te leven , " liever vandaag dan morgen " . Het kwaliteitsinstituut voor de gezondheidszorg , CBO stelde in 2002 nieuwe preventierichtlijnen op . Overal waar deze richtlijnen werden gehanteerd , is het aantal gevallen van doorliggen drastisch afgenomen . Als de richtlijnen overal even goed worden toegepast , kan veel leed worden voorkomen . De financiële schade van circa 500 miljoen euro , kan dan eveneens worden vermeden . Patiënten moeten vooral niet schromen een klacht in te dienen bij de zorginstelling of bij hun zorgverzekeraar als ze vinden dat ze niet goed zijn behandeld , vindt Ross . Volgens de staatssecretaris is het niet alleen een probleem van de verplegenden aan het bed , maar ook van hun managers die de richtlijnen kunnen helpen invoeren . De extra inspanningen die de sector moet leveren om doorliggen te voorkomen , verdienen ze terug wanneer zij de wonden niet meer hoeven te behandelen .

WR-P-E-F-0000000979.dcoi
VWS : minder regels , minder lasten en meer rendement Persbericht , 13-4-2004 Het ministerie van VWS gaat 310 miljoen euro besparen op administratieve lasten . Vooral in de zorgsector kan er op papierwerk en overbodige regels bezuinigd worden . In mindere mate geldt dat ook voor de Warenwet . Het streven naar minder regels en minder lasten past in het voornemen van het kabinet om de strijd aan te binden met de administratieve lasten . Om tot de besparing van 25 procent te komen heeft VWS acht projecten aangewezen waarin regels geschrapt en procedures vereenvoudigd kunnen worden . Verder wil VWS winst boeken door onnodige regels en procedures te weren uit nieuwe wet- en regelgeving . Het ministerie wil de administratieve lasten op lange termijn verminderen door nieuwe ICT-toepassingen in de zorgsector . Door het verdwijnen van administratieve rompslomp houden zorginstellingen meer geld over voor de zorg aan patiënten . Verder krijgt de sector volgend jaar minder vragenlijsten te verwerken over personeel , opnames en financiën . Omdat de enquêtes van Het Centraal Bureau voor de Statistiek ( CBS ) , College Tarieven Gezondheidszorg ( CTG ) en Prismant elkaar overlapten , hebben ze met elkaar afgesproken om een aantal vragenlijsten te schrappen en andere samen te voegen . VWS kan voorlopig niet zo ver gaan als andere ministeries in het schrappen van regels . Zestig procent van de VWS-wetten heeft namelijk te maken met Europese regelgeving . Tijdens het Europees voorzitterschap wil minister Hoogervorst administratieve lasten op de Brusselse agenda zetten .

WR-P-E-F-0000000980.dcoi
Minder bureaucratie en een betere jeugdzorg door jeugdzorgbrigade Persbericht , 7-4-2004 Staatssecretaris Clémence Ross-van Dorp ( VWS ) wil dat de jeugdzorg beter gaat presteren en wordt ontdaan van onnodige bureaucratie . Om dit te bereiken zal ze binnenkort een brigade installeren , die de vinger aan de pols houdt en het land ingaat naar de bureaus jeugdzorg en jeugdzorgaanbieders . Ross-van Dorp is tot haar besluit gekomen omdat de wachttijden in de jeugdzorg nog altijd oplopen . Het kabinet trekt de komende jaren tientallen miljoenen extra uit voor de jeugdzorg . ' Met meer geld moet je meer jongeren sneller kunnen helpen . Dat heb ik recent met de provincies afgesproken . Het extra geld mag absoluut niet in extra bureaucratie worden omgezet . Goede voorbeelden moeten worden verspreid . Dat kan de brigade heel goed doen ' , aldus de staatssecretaris . Het is de bedoeling dat de brigade twee keer per jaar laat zien hoe de jeugdzorg ervoor staat . Naast het uitvoeren van deze monitor , gaat de brigade het land in . Daar zal ze de wachttijden , de kosten en de effectiviteit van de jeugdzorg onder de loep nemen . Ross-van Dorp : ' De jeugdzorgbrigade kan de resultaten van instellingen met elkaar vergelijken , succesfactoren opsporen en vervolgens onder de aandacht brengen bij andere instellingen . Dat is de grote lijn van de werkwijze . ' De brigade wordt betaald uit geld dat de overheid heeft uitgetrokken voor de kwaliteitsverbetering in de jeugdzorg . Voor dit doel stelt de staatssecretaris tot en met 2006 jaarlijks 4 miljoen euro beschikbaar .

WR-P-E-F-0000000981.dcoi
Ross wil beheerste groei AWBZ Persbericht , 5-4-2004 Staatssecretaris Ross-van Dorp wil dat de AWBZ dit jaar alleen nog beheerst en selectief kan groeien . Uit informatie van het College Tarieven Gezondheidszorg / Zorgautoriteit ( CTG / ZAio ) blijkt dat de totaal gecontracteerde omzet in de AWBZ voor het jaar 2004 de in de begroting geraamde middelen nu al volledig opsoupeert . De ervaring leert dat in de loop van het jaar nog voor enkele honderden miljoenen zorg wordt bijgecontracteerd . Dat zou tot forse overschrijdingen in 2004 leiden . Om die reden gaat staatssecretaris Ross het CTG / ZAio een aanwijzing geven . Dat schrijft zij vandaag in een brief aan de Tweede Kamer . Hoewel de cijfers van het CTG nog definitief moeten worden vastgesteld , verontrust het huidige beeld van de dreigende zeer forse overschrijdingen haar zeer . Wat haar ook verontrust zijn de berichten die zij krijgt over de aard van de gecontracteerde zorg . Die hebben betrekking op verschuivingen naar duurdere functies ( bij voorbeeld van huishoudelijke hulp naar persoonlijke verzorging ) en op de explosieve stijging van soms honderden procenten van de functies zoals ondersteunende en activerende begeleiding . Ook bereiken haar berichten , vooral uit de thuiszorg , dat de feitelijke afzet van zorg achterblijft bij de afzet van vergelijkbare periodes vorig jaar . Volgens de thuiszorg komt dat door het strenger indiceren en door de hogere eigen bijdrage . Ross schrijft de Tweede Kamer dat zij de ontwikkeling van dreigende overschrijdingen aan de ene kant en mogelijke te ruime bevoorschotting , die pas volgend jaar teruggehaald kan worden , aan de andere kant niet op zijn beloop wil laten . ' Mijns inziens is er dan sprake van ondoelmatige toedeling van schaarse collectieve middelen ' , schrijft ze . Met de aanwijzing aan het CTG wil zij bereiken dat de extra produktieafspraken na 1 maart 2004 worden beperkt . Het indienen van aanvullende produktieafspraken na 1 maart kan alleen nog in bijzondere situaties . Nacalculatie zal plaatsvinden op basis van de werkelijke produktie , met de ingediende afspraken op 1 maart als bovengrens . De maatregel geldt voor alle zorgvormen waarover partijen afspraken maken . Als te lange wachttijden voor geïndiceerde zorg dreigen te ontstaan , moeten zorgkantoren daarvoor in eerste instantie middelen vinden door afspraken met andere instellingen neerwaarts bij te stellen . Wanneer het zorgkantoor bij het CTG kan aantonen dat dit tot onaanvaardbare wachtlijsten leidt , is aanvullende produktiegroei mogelijk . Met de maatregelen beoogt staatssecretaris Ross dat de volumegroei in de AWBZ , die in 2003 nog 5,6 procent bedroeg , wordt teruggedrongen tot circa 2,5 à 3 procent in 2004 . Aan de hand van de ontwikkelingen in 2004 zal ze kijken of met het oog op latere jaren nog aanvullende maatregelen geboden zijn . Uitgangspunt daarbij is het uitgavenverloop en de beheersbaarheid binnen de AWBZ .

WR-P-E-F-0000000982.dcoi
Minister Hoogervorst bezoekt Tsjechië en Slowakije Persbericht , 2-4-2004 Op maandag 5 april en dinsdag 6 april brengt minister Hoogervorst van Volksgezondheid , Welzijn en Sport ( VWS ) een bezoek aan de republieken Tsjechië en Slowakije . In beide landen ontmoet hij respectievelijk minister Souckova en minister Zajac . Doel van het bezoek is het uiteenzetten van het VWS-programma van het Nederlandse EU-voorzitterschap en het kennisnemen van de stand van zaken rond infectieziekten en de hervormingen in de gezondheidszorg in beide landen . Vanuit de Europese Unie wordt gewerkt aan het verbeteren van de gezondheidszorg in de Midden- en Oost-Europese landen . Een van de Nederlandse activiteiten is de basisstructuur voor de infectieziektebestrijding en specifieker hiv / aids en de tuberculoseproblematiek politiek hoger op de agenda te krijgen bij de huidige en toekomstige lidstaten van de Europese Unie . Verder heeft Nederland op het gebied van openbare gezondheidszorg , infectieziekten en eerste lijnszorg samenwerkingsverbanden met de Baltische staten en Tsjechië en binnenkort ook de Russische Federatie en Slowakije . VWS-gelieerde organisaties als de Inspectie voor de Gezondheidszorg en het Rijksinstituut voor Volksgezondheid en Milieu zijn bij deze projecten betrokken . Voorts levert Nederland een bijdrage aan het trainen en opleiden van ambtenaren uit de desbetreffende landen .

WR-P-E-F-0000000983.dcoi
Kabinet wil snelle herziening Europese arbeidstijdenrichtlijn voor aanwezigheidsdiensten Persbericht , 2-4-2004 Het kabinet wil dat de Europese Commissie vóór de zomer een voorstel doet voor structurele aanpassing van de Europese arbeidstijdenrichtlijn . De lidstaten moeten de mogelijkheid krijgen om zelf te bepalen in welke mate een aanwezigheidsdienst als arbeidstijd moet worden gezien . Dit staat in de kabinetsreactie op de mededeling van de Europese Commissie over de herziening van de Europese arbeidstijdenrichtlijn . De ministerraad heeft ingestemd met de reactie op voorstel van minister De Geus van Sociale Zaken en Werkgelegenheid , minister Hoogervorst van Volksgezondheid , Welzijn en Sport , minister Kamp van Defensie en minister Remkes van Binnenlandse Zaken en Koninkrijksrelaties . Het Europese Hof van Justitie heeft in september 2003 in het arrest Jäger bepaald dat de tijd die een Duitse arts rustend tijdens een beschikbaarheidsdienst ( aanwezigheidsdienst ) doorbrengt , moet worden gezien als arbeidstijd . Ook moet onmiddellijk na afloop van de dienst compenserende rusttijd worden gegeven . De uitspraak van het Hof betekent een beperking van het werken in aanwezigheids- en piketdiensten , omdat zogenaamde wacht- of slaapuren tijdens deze diensten moeten worden meegerekend voor de maximaal toegestane arbeidsduur per week . Voor Nederland heeft de uitspraak vooral gevolgen voor de zorg- en welzijnssector , de brandweer en Defensie . Als de Europese arbeidstijdenrichtlijn niet wordt aangepast dan kost dat 450 miljoen euro aan extra personeel , exclusief kosten voor opleiding en werving . Het kabinet is er in principe geen voorstander van dat lidstaten gebruikmaken van de zogeheten ' opt out'clausule . ' Opt out ' maakt het mogelijk om - na individuele toestemming van een werknemer - de gemiddelde maximale arbeidsduur van 48 uur per week niet toe te passen . Volgens het kabinet wordt hierdoor afbreuk gedaan aan de bescherming van werknemers . Het kabinet is daarom voorstander van een structurele oplossing , waarbij de Europese richtlijn zodanig wordt aangepast dat lidstaten zelf kunnen beoordelen in welke mate ' wachttijd ' geldt als arbeidstijd . Als de Europese Commissie geen snelle structurele verandering van de richtlijn voorstelt , is een aanpassing van de nationale regelgeving voor aanwezigheidsdiensten noodzakelijk . Dit persbericht is op 2 april 2004 , na afloop van de ministerraad , uitgebracht door de Rijksvoorlichtingsdienst RVD .

WR-P-E-F-0000000984.dcoi
Hoogervorst installeert stuurgroep mobg Persbericht , 1-4-2004 Minister Hoogervorst ( VWS ) heeft vandaag de stuurgroep Modernisering Opleidingen en Beroepsuitoefening in de Gezondheidszorg ( MOBG ) geïnstalleerd . De stuurgroep heeft tot taak om binnen vijf jaar , samen met alle betrokken partijen , een geheel nieuwe structuur voor een samenhangend stelsel van beroepen en opleidingen in de zorg op te zetten . Tijdens de installatie heeft minister Hoogervorst zijn verwachting uitgesproken dat de stuurgroep gaandeweg het proces al zaken voor elkaar krijgt en op onderdelen liefst snel met concrete resultaten komt . " Vooral niet wachten met invoeren van wat al kan worden ingevoerd " . Ook gaf Hoogervorst aan dat de bestaande beroepen- en opleidingenstuctuur wat hem betreft fundamenteel mag veranderen . " U hoéft daarbij van mij niet per se heilige huisjes omver te schoppen . Maar als u vindt dat dat nodig is , heeft u mijn zegen . " De nieuwe structuur is hard nodig om meer samenhang te brengen in de opleidingen , om te zorgen dat de beroepen en opleidingen beter aansluiten bij de vraag uit de samenleving en om dreigende personeelstekorten in de zorg tegen te gaan . Ook moeten er meer kansen komen voor nieuwe beroepen . Het zorgproces zal dan efficiënter kunnen verlopen . Aanpassingen van de Wet BIG kunnen vereist zijn om de herzieningen kwalitatief verantwoord wettelijk te verankeren . Tot lid van de Stuurgroep MOBG zijn benoemd : - de heer H.A.L. van Hoof , tevens voorzitter ; - de heer prof.dr . R. van Schilfgaarde , tevens vice-voorzitter ; - mw. prof. dr. P.L. Meurs ; - de heer drs. M.A.J.M. Bos ; - de heer dr. R.M. Valentijn ; - de heer dr. G.A. van Essen ; - de heer drs. J.A.C.F. Tuytel ; - de heer prof.dr . E.A. van der Veen ; - mw. dr. M.J. Schuurmans ; - de heer prof.dr . H. Philipsen ; - mw. M.J.M. Le Grand - van den Bogaard ; - de heer drs. Fr.C.A. Jaspers . De instelling van de stuurgroep was al aangekondigd in het kabinetsstandpunt over opleiden en taakherschikken in de zorg van 31 oktober 2003 .

WR-P-E-F-0000000985.dcoi
Onderzoek naar de opzeggers in de thuiszorg i.v.m. verhoging eigen bijdrage Persbericht , 31-3-2004 Onderzoek heeft opgeleverd dat 8.500 cliënten de thuiszorg hebben opgezegd nadat zij half december vorig jaar bericht kregen van het CAK dat de eigen bijdrage zou worden verhoogd . Het gaat om cliënten die opzegden tussen half december en eind januari 2004 . In totaal maakten in die periode 430.000 cliënten gebruik van de thuiszorg . Het aandeel opzeggers vanwege de hogere eigen bijdrage is zodoende twee procent van het totaal aantal cliënten dat op dat moment thuiszorg kreeg . Dat schrijft staatssecretaris Ross-Van Dorp van Volksgezondheid , Welzijn en Sport vandaag in een brief aan de Tweede Kamer . Tijdens het Kamerdebat op 21 januari 2004 heeft zij toegezegd een onderzoek naar opzeggers te laten verrichten , met als doel inzicht te krijgen in het aantal opzeggers , de achtergronden van die cliënten en de reden waarom zij de thuiszorg hebben opgezegd . In totaal hebben 74 procent van de thuiszorgorganisaties aan het onderzoek meegewerkt en bekend gemaakt hoeveel cliënten de thuiszorg in de desbetreffende periode hebben opgezegd . Zij hebben samen 90 procent van de thuiszorgcliënten in zorg . Naast de analyse van de opgaven van de thuiszorgorganisaties zijn in een representatief onderzoek 345 opzeggers geïnterviewd om een beeld te krijgen van hun achtergrond en de reden van opzegging . Uit die interviews kan worden afgeleid dat 81 procent van de opzeggers dat heeft gedaan omdat de eigen bijdrage omhoog zou gaan . Van die groep kan gezegd worden dat het overgrote deel vrouw is , zij overwegend lichamelijke klachten hebben en in driekwart van de gevallen en partner hebben . Het aantal 65--plussers is relatief laag , hun inkomen ligt gemiddeld een stuk hoger dan dat van de gemiddelde thuiszorgcliënt . Onderzoek naar de zorg die zij tot dan toe kregen laat zien dat het in meer dan 90 procent ging om alleen huishoudelijke hulp . Het gemiddeld aantal uren zorg per week betrof drie uur . Dat is iets minder dan het gemiddelde in de thuiszorg . Als wordt gekeken naar de duur dat cliënten zorg ontvingen , dan valt op dat meer dan veertig procent korter dan een jaar thuiszorg had . Twintig procent ontvangt langer dan drie jaar thuiszorg . Uit het antwoord op de vraag welk alternatief zij hebben gezocht , blijkt dat 35 procent van de opzeggers dat in mantelzorg ( familie en bekenden ) of in een vrijwilligerswerk heeft gevonden . Zestien procent huurt de zorg nu zelf in en betaalt dat ook zelf . Een vijfde zegt zichzelf te kunnen redden , een kwart heeft nog geen oplossing gevonden . Directe aanleiding voor de opzegging was voor meer dan tachtig procent van de cliënten de brief van het CAK die zij half december ontvingen . De anderen hoorden over de verhoging via de media of anderszins . Staatssecretaris Ross-Van Dorp beseft dat de groep die in december / januari de thuiszorg opzegde , niet dezelfde informatie over compensatiemogelijkheden kreeg als de cliënten , die de zorg continueerden en in maart een factuur en een beschikking kregen . Zij heeft daarom besloten in overleg te treden met de thuiszorgorganisaties om te bekijken of het mogelijk is die opzeggers alsnog de informatie te verstrekken over mogelijkheden de hogere bijdrage als bijzondere ziektekosten af te trekken van de belastingen , dan wel bij de gemeente om bijzondere bijstand te vragen . Met die informatie kunnen de ex-cliënten een afweging maken of zij alsnog thuiszorg willen ontvangen of bij de opzegging blijven . Voorts wil zij begin april bij een aantal thuiszorgorganisaties laten peilen of het verzenden van de beschikking en factuur , aangevuld met informatie over compensatiemogelijkheden , tot een tweede golf opzeggingen heeft geleid . In die peiling kan ook worden gekeken of er sprake is van spijtoptanten : of cliënten die in december / januari hebben opgezegd toch weer thuiszorg hebben aangevraagd .

WR-P-E-F-0000000986.dcoi
Gefaseerde invoering DBC's 2004 - 2005 Persbericht , 24-3-2004 Dit is een gezamenlijk persbericht van het ministerie van VWS , Zorgverzekeraars Nederland , de NVZ vereniging van ziekenhuizen , de Vereniging van Academische Ziekenhuizen , de Nederlandse Raad voor Particuliere Klinieken , de Orde van Medisch Specialisten en de Nederlandse Patiënten- en Consumentenfederatie , het College tarieven gezondheidszorg en het College voor zorgverzekeringen . Op 24 maart heeft minister Hoogervorst van VWS samen met de bestuurlijke vertegenwoordigers van verschillende partijen de stand van zaken opgemaakt van de invoering van de Diagnose Behandeling Combinaties ( DBC's ) . Met dit systeem wordt gestreefd naar meer transparantie , prestatiebekostiging en marktwerking in de ziekenhuiszorg . Om de invoering zo goed mogelijk te laten verlopen zijn de partijen het vandaag eens geworden over een model waarbij de volledige invoering van de DBC systematiek per 1 januari 2005 zal plaatsvinden . In de tweede helft van 2004 zal in het bijzonder aandacht besteed worden aan de communicatie naar de consument . Patiënten en verzekerden zullen tijdig voorgelicht worden over de veranderingen die het DBC-systeem met zich meebrengt . De afgelopen periode is door alle partijen met veel inzet gewerkt aan de invoering van de DBC's per 1 juli 2004 . Deze gezamenlijke inspanning heeft geresulteerd in de afronding van een groot aantal onderdelen van de DBC-systematiek op landelijk niveau . Door verschillende oorzaken achten de partijen de geplande invoering per 1 juli 2004 in alle 120 ziekenhuizen , ruim 50 zelfstandige behandelcentra en een kleine 100 zorgverzekeraars niet volledig haalbaar . De betrokken partijen kiezen voor een gefaseerde , zorgvuldige en verantwoorde invoering van de DBC-systematiek in de zorginstellingen . De fasering is als volgt : Per 1 juli is het vaststellen van de DBC's afgerond . De instellingen kunnen en moeten zich in de tweede helft van 2004 goed voorbereiden op de DBC's . In de instellingen moet in juli de DBC-registratie op orde zijn en de DBC-validatie gestart worden . Per 1 oktober wordt de levering van de DBC-gegevens aan de DBC-databank ( TTP ) verplicht gesteld . Dit is van belang om de instellingen te laten ' proefdraaien ' alvorens de DBC-declaratie start . Op 1 januari 2005 wordt het DBC-systeem volledig ingevoerd . Inhoudelijk worden geen wijzigingen in het invoeringsmodel doorgevoerd . Per 1 januari 2005 wordt voor 10 % van de DBCs gereguleerde marktwerking geïntroduceerd . Ter voorbereiding op de marktwerking kan men tot eind december experimenteren met vrije prijsafspraken op basis van het huidige experiment ' Ruimte voor Resultaat ' . Ook zullen ziekenhuizen per 1 oktober hun prijslijsten openbaar maken . Vanaf 1 oktober wordt voor alle instellingen de levering van DBC gegevens aan een landelijke DBC-databank verplicht gesteld . Deze gegevens worden gebruikt voor onderhoud , toezicht en verantwoording . Als instellingen geen goede en volledige DBC-data aan de DBC-databank aanleveren , kan het CTG gebruik maken van bestuurlijke boetes . Het ministerie van VWS en de brancheorganisaties benadrukken dat het de verantwoordelijkheid van de ziekenhuizen en zorgverzekeraars is om zich in de periode tot 1 januari 2005 goed voor te bereiden op de DBC invoering . Om partijen te stimuleren en te ondersteunen in hun voorbereidingen , zal VWS in de periode van 1 juli 2004 tot 1 januari 2005 zorgen voor een periodieke monitoring van de stand van zaken bij zowel de zorgaanbieder als verzekeraar . De resultaten van de vorderingen van partijen zullen op de website http://www.dbczorg.nl / bekend worden gemaakt .

WR-P-E-F-0000000987.dcoi
Ross-van Dorp wil cijfers over kindermishandeling in Nederland Persbericht , 22-3-2004 Staatssecretaris Ross-van Dorp ( VWS ) heeft een onderzoek aangekondigd naar het aantal kindermishandelingen in Nederland . Dat heeft het ministerie vandaag bekend gemaakt in Lelystad , waar het startschot wordt gegeven van een project dat moet leiden tot een sluitende aanpak van kindermishandeling . In vier proefregio's zal worden gewerkt volgens de zogenoemde ketenaanpak . In deze aanpak , die de hele levensloop van een kind van 0 tot 18 jaar beslaat , staat preventie en een vroege signalering van kindermishandeling centraal , net als een passend hulpaanbod en nazorg . Staatssecretaris Ross-van Dorp wil onderzoeken hoe vaak kindermishandeling voorkomt . ' Helaas hebben we daar nu geen duidelijke cijfers over . Als we het in Nederland hebben over de omvang van kindermishandeling gaat het altijd om schattingen die zijn afgeleid uit Amerikaans onderzoek . ' Ross-van Dorp vindt het belangrijk om aan de weet te komen hoe groot het probleem is . ' In de eerste plaats omdat je naar verloop van tijd weer kunt meten en aan de hand daarvan trends kunt constateren . Verder kun je uit metingen afleiden of de methodes die je bedenkt daadwerkelijk een verbetering brengen . ' Het onderzoek , dat VWS samen met Justitie zal financieren , zal nog dit jaar starten .

WR-P-E-F-0000000988.dcoi
No-claimteruggaveregeling voor ziekenfondsverzekerden Persbericht , 22-3-2004 Vandaag is bij de Tweede Kamer een wetsvoorstel ingediend dat invoering van een no-claimteruggaaf in de Ziekenfondswet regelt . Het wetsvoorstel moet 1 januari 2005 in werking treden . Hiermee krijgen verzekerden recht op een no-claimteruggaaf van maximaal 250 euro . Dit betekent dat verzekerden die voor minder dan 250 euro aan zorgkosten maken na afloop van het verzekeringsjaar , het overgebleven deel als een bedrag uitgekeerd krijgen , de no-claimteruggaaf . Voor alle verzekerden geldt dat de maandelijkse premie naar verwachting zal stijgen met € 5,25 per maand . De no-claimteruggaveregeling komt in de plaats van de in het hoofdlijnenakkoord afgesproken eigen risico . Met de no-claimteruggaaf krijgen alle verzekerden meer verantwoordelijkheid . Patiënten hoeven geen rekeningen te gaan betalen en medische hulpverleners hoeven geen rekeningen te gaan innen . Op deze wijze wordt voorkomen dat een gebrek aan financiële middelen op een moment van noodzakelijke zorgvraag zou kunnen leiden tot het niet bezoeken van medische hulpverleners . Zorg voor kinderen onder de 18 jaar is uitgezonderd van de no-claimteruggaaf , evenals kraamzorg en verloskundige zorg . Kosten gemaakt bij de huisarts tellen voor 25 procent mee in de no claimteruggaaf . Voor alle overige zorg die gedekt wordt door de Ziekenfondswet geldt dat de kosten hiervan voor de volle honderd procent ten laste komen van de no-claimteruggaaf . Verzekerden ontvangen na afloop van het verzekeringsjaar een zorgoverzicht van het ziekenfonds met daarop de hoogte van de eventuele no claimteruggaaf . De verwachting is dat elk jaar de helft van de verzekerden een no-claimteruggaaf ontvangt . Het kabinet hoopt dat dit aandeel in de loop van de tijd zal toenemen . Met de no-claimteruggaaf dalen de collectieve uitgaven in de zorg met 1.490 miljoen euro . Daarnaast verwacht het kabinet een volume-effect van 190 miljoen euro en een stijging van de uitvoeringkosten van 20 miljoen euro . De totale besparing op de collectieve uitgaven bedraagt daarmee 1.660 miljoen euro .

WR-P-E-F-0000000989.dcoi
Ministerraad stemt in met oprichten infectieziekteautoriteit Persbericht , 19-3-2004 De ministerraad heeft op voorstel van minister Hoogervorst van Volksgezondheid , Welzijn en Sport ingestemd met een nieuwe strategie ter bestrijding van infectieziekten . Het kabinet richt zich daarbij op : - Het oprichten van een Infectieziekteautoriteit ( IZA ) om nationaal en internationaal een duidelijk aanspreekpunt te hebben voor partijen in de infectieziektebestrijding . De IZA kan daarnaast in Nederland partijen op professioneel gebied aansturen en ondersteunen . - Het aanspreken van partijen die betrokken zijn bij infectieziektebestrijding om hun taken op een kwalitatief goede manier uit te voeren . De Inspectie voor de Gezondheidszorg gaat hierop toezien en indien nodig aanwijzingen geven voor verbetering . - Het nagaan of het nodig is de huidige wettelijke bevoegdheden aan te passen om meer sturing van de rijksoverheid mogelijk te maken . Deze acties en de blijvende inzet van de vele deskundige professionals die betrokken zijn bij de infectieziektebestrijding vormen de basis voor een goede aanpak van infectieziekten in Nederland . Tevens worden risico's voorkomen bij ( crises met ) infectieziekten in Nederland . Dit persbericht is op 19 maart 2004 , na afloop van de ministerraad , uitgebracht door de Rijksvoorlichtingsdienst RVD .

WR-P-E-F-0000000990.dcoi
Transfers binnen top VWS Persbericht , 18-3-2004 Het ministerie van Volksgezondheid , Welzijn en Sport , VWS , heeft deze week een aantal functie-wijzigingen aangekondigd binnen de ambtelijke top . Tussen nu en 1 juni 2004 verhuizen negen directeuren naar nieuwe posities . Het ministerie streeft naar doorstroming binnen de leiding , om zo het talent van de directeuren optimaal te benutten . Van de leidinggevenden van VWS wordt gevraagd over de ' schotten ' van hun directies heen te kijken . Daarom stapt directeur Aginus Kalis over naar het Agentschap College Beoordeling van Geneesmiddelen . Marcelis Boereboom verhuist naar de post plaatsvervangend Directeur-Generaal Gezondheidszorg . Léon Wever wordt de nieuwe directeur bij Financieel-Economische Zaken van VWS . Hugo Hurts wordt overgeplaatst naar de Directie Geneesmiddelen en Medische Technologie ; Pieter Hasekamp verhuist naar de Directie Zorgverzekeringen . De post Directeur Jeugdbeleid wordt ingenomen door Gemma Tielen ; bij de Directie Preventie en Openbare Gezondheidszorg wordt Lenie Kootstra verwelkomd . Erik Bolhuis komt aan het hoofd te staan van de nieuwe gevormde Directie Bestuurlijke Ordening Zorg en Theo van Uum wordt Directeur Macro-economische Vraagstukken Arbeidsvoorwaardenbeleid . Secretaris-Generaal Roel Bekker van VWS is trots op de ingerijpende reorganisatie aan de top.`Niet alleen de betrokken managers verdienen een compliment , maar ook de directies die ineens werden geconfronteerd met een nieuwe baas . Ze hebben daar heel positief op gereageerd.\u00b4

WR-P-E-F-0000000991.dcoi
Plan van aanpak nieuw ziektekostenstelsel gereed Persbericht , 12-3-2004 De ministerraad heeft op voorstel van minister Hoogervorst van Volksgezondheid , Welzijn en Sport ingestemd met toezending aan de Tweede Kamer van een plan van aanpak , waarin is vastgelegd welke stappen moeten worden gezet voor de invoering in 2006 van een verplichte standaardverzekering voor de curatieve zorg . Er komt een samenhangend pakket aan wettelijke maatregelen die in het parlement moeten worden behandeld . Centraal daarbij staat de nieuwe Zorgverzekeringswet die naar verwachting in september 2004 bij de Tweede Kamer wordt ingediend . Doel van de stelselwijziging is te komen tot een beter presterende gezondheidszorg : meer kwaliteit , meer klantgerichtheid , meer doelmatigheid en minder bureaucratie . Het kabinet wil dat de gezondheidszorg op lange termijn voor alle burgers toegankelijk en betaalbaar blijft . Dat kan mede worden bereikt door de introductie van gereguleerde marktwerking in delen van de gezondheidszorg . Het kabinet wil de verantwoordelijkheden in de gezondheidszorg verleggen van de rijksoverheid naar burgers en partijen in het veld ( zorgverzekeraars , zorgverleners ) . De invoering van gereguleerde marktwerking zal op een zorgvuldige en verantwoorde manier moeten gebeuren . Daarbij zal zorgvuldig worden bezien welke onderdelen van de gezondheidszorg wel of niet geschikt zijn voor gereguleerde marktwerking . Hiervoor zullen verschillende wetten en regels moeten worden aangepast . Het kabinet kiest voor een privaatrechtelijk vormgegeven wettelijke zorgverzekering met sterke publieke waarborgen . Verzekeraars zullen alle verzekerden moeten accepteren , ongeacht leeftijd of gezondheidssituatie . Verder mogen verzekeraars geen hogere premie vragen aan oudere mensen of mensen met hoge ziektelasten . Daarnaast zal de overheid het wettelijk verzekerd basispakket blijven vaststellen . Om er voor te zorgen dat er geen ongewenste inkomenseffecten ontstaan als gevolg van het ziektekostenstelsel komt er per 1 januari 2006 een inkomensgerelateerde zorgtoeslag .

WR-P-E-F-0000000992.dcoi
nieuw ziektekostenstelsel Persbericht , 12-3-2004 De ministerraad heeft op voorstel van minister Hoogervorst van Volksgezondheid , Welzijn en Sport ingestemd met toezending aan de Tweede Kamer van een plan van aanpak , waarin is vastgelegd welke stappen moeten worden gezet voor de invoering in 2006 van een verplichte standaardverzekering voor de curatieve zorg . Er komt een samenhangend pakket aan wettelijke maatregelen die in het parlement moeten worden behandeld . Centraal daarbij staat de nieuwe Zorgverzekeringswet die naar verwachting in september 2004 bij de Tweede Kamer wordt ingediend . Doel van de stelselwijziging is te komen tot een beter presterende gezondheidszorg : meer kwaliteit , meer klantgerichtheid , meer doelmatigheid en minder bureaucratie . Het kabinet wil dat de gezondheidszorg op lange termijn voor alle burgers toegankelijk en betaalbaar blijft . Dat kan mede worden bereikt door de introductie van gereguleerde marktwerking in delen van de gezondheidszorg . Het kabinet wil de verantwoordelijkheden in de gezondheidszorg verleggen van de rijksoverheid naar burgers en partijen in het veld ( zorgverzekeraars , zorgverleners ) . De invoering van gereguleerde marktwerking zal op een zorgvuldige en verantwoorde manier moeten gebeuren . Daarbij zal zorgvuldig worden bezien welke onderdelen van de gezondheidszorg wel of niet geschikt zijn voor gereguleerde marktwerking . Hiervoor zullen verschillende wetten en regels moeten worden aangepast . Het kabinet kiest voor een privaatrechtelijk vormgegeven wettelijke zorgverzekering met sterke publieke waarborgen . Verzekeraars zullen alle verzekerden moeten accepteren , ongeacht leeftijd of gezondheidssituatie . Verder mogen verzekeraars geen hogere premie vragen aan oudere mensen of mensen met hoge ziektelasten . Daarnaast zal de overheid het wettelijk verzekerd basispakket blijven vaststellen . Om er voor te zorgen dat er geen ongewenste inkomenseffecten ontstaan als gevolg van het ziektekostenstelsel komt er per 1 januari 2006 een inkomensgerelateerde zorgtoeslag .

WR-P-E-F-0000000993.dcoi
Onbedoeld gebruik van de AWBZ Persbericht , 10-3-2004 Onderzoek naar de groei van het aantal indicatieaanvragen voor de AWBZ de afgelopen maanden heeft uitgewezen dat er in de thuiszorg aan ca 150.000 cliënten zorg wordt geleverd door thuiszorgorganisaties , zonder dat daar een indicatiebesluit aan ten grondslag ligt . Daarnaast is gebleken dat er in een ziekenhuis zorg wordt geleverd , waarvoor de rekening ten onrechte bij de AWBZ wordt gelegd . In het betreffende geval ontbreken indicatiebesluiten en betaalt het ziekenhuis de eigen bijdrage voor de cliënt . Dat schrijft staatssecretaris Ross-van Dorp van Volksgezondheid vandaag in een brief aan de Tweede Kamer . November vorig jaar maakte zij al melding van de onwaarschijnlijke groei van het aantal indicatieaanvragen en kondigde zij een inventarisatie aan . Een aantal thuiszorgorganisaties maakte intussen melding van een onverwacht hoog aantal cliënten zonder geldig indicatiebesluit . De Taskforce die de inventarisatie heeft verricht , heeft daarop de thuiszorginstellingen verzocht alle cliënten aan te melden die wél zorg krijgen , maar voor wie geen geldig indicatiebesluit is afgegeven . Uit de aanmeldingen bleek het in totaal om ca. 150.000 cliënten gaat . Binnen dat totaal kunnen drie groepen worden onderscheiden . Het gaat om 14.000 ( 10 % ) cliënten waarvan de zorg vóór 1997 is ingezet . Voor hen geldt het overgangsrecht . Maar er dient wel gekeken te worden of de zorg nog nodig is . De tweede groep betreft 97.000 ( 66 % ) cliënten die tussen 1997 en 1 april 2003 in zorg zijn genomen en niet ( meer ) over een indicatiebesluit beschikken . De termijn kan verstreken zijn , er wordt inmiddels méér zorg geleverd dan waarvoor de cliënt geïndiceerd is , of er is met de zorg begonnen zonder indicatiebesluit . Bij de derde groep gaat het om 35.000 cliënten ( 24 % ) die in de periode tussen 1 april 2003 en 1 januari 2004 in zorg zijn genomen , maar op 1 januari 2004 niet over een geldig indicatiebesluit beschikten . Voor een deel kan het hier gaan om zorgverlening die is gestart in afwachting van indicatie . Aangezien vanaf 1 januari 2004 geldt dat alle verzekerden die in zorg worden genomen over een geldig indicatiebesluit moeten beschikken , heeft staatssecretaris Ross-van Dorp besloten dat voor de bovengenoemde groep geldt dat zij vóór 1 januari 2005 wél over een geldig indicatiebesluit moeten beschikken , om de zorg te kunnen continueren . Ze wil ten aanzien van de groep twee sporen bewandelen . Via het eerste spoor moet de claim op zorg alsnog worden beoordeeld . De staatssecretaris zal het Centrum Indicatiestelling Zorg , dat 1 april dit jaar wordt opgericht en geleid door F . Buurmeijer , vragen een plan van aanpak te maken om het komende half jaar , zo tot het einde van het jaar , de niet geïndiceerde zorgaanvragen van voor 1 januari 2004 af te handelen . Tot de beoordeling mag de zorg aan de cliënten worden gecontinueerd . Vanwege de grote aantallen ziet zij verder aanleiding om naast het reguliere toezicht van het College Toezicht Zorgverzekeringen , een extern accountantsbureau opdracht te geven de gang van zaken bij de verschillende partijen te onderzoeken en voor 1 juli a.s. te rapporteren . Ook het onbedoelde gebruik van AWBZ-middelen , dat bij de inventarisatie aan het licht is gekomen , hebben staatssecretaris Ross-van Dorp ertoe gebracht om een externe accountant onderzoek te laten verrichten . In de casus waarop is gestuit blijkt een thuiszorgorganisatie op basis van afspraken met het ziekenhuis , de thuiszorg en het zorgkantoor zorg te leveren in een ziekenhuis . Indicatiebesluiten ontbreken en het ziekenhuis betaalt de eigen bijdrage voor de cliënten . Het College voor Zorgverzekeringen heeft de betreffende organisaties inmiddels op het onbedoelde gebruik van de AWBZ-gelden gewezen . Alle uitvoeringsinstanties van de Ziekenfondswet en AWBZ , de indicatieorganen ( RIO's ) en de zorgkantoren zijn geïnformeerd omdat wordt verwacht dat dit type afspraken in meer regio's zijn of worden gemaakt . Mocht uit onderzoeken van het toezicht of de externe accountant blijken dat er sprake is van het onbetwistbaar onrechtmatig gebruik van AWBZ-gelden , dan acht de staatssecretaris maatregelen met terugwerkende kracht noodzakelijk . Het gaat dan om terugvorderingen van bij voorbeeld thuiszorgorganisaties en ziekenhuizen . In de brief wijst de staatssecretaris erop dat één van de doelen van de modernisering van de AWBZ is dat er transparantie ontstaat in de keten van de zorgvraag tot en met de zorglevering . Met de introductie van indicatiestelling , de plicht van zorgaanbieders te melden welke cliënt in zorg is en de prestatiebekostiging ( boter bij de vis ) moet een einde komen aan de situatie dat geleverde zorg niet te herleiden is tot de aan een cliënt geleverde zorg . Zij beschouwt de inventarisatie die is verricht als eerste resultaat op weg naar een verantwoorde inzet van zorg in het kader van de AWBZ .

WR-P-E-F-0000000994.dcoi
Boete aanprijzing zuigelingenvoeding wordt verdubbeld Persbericht , 5-3-2004 De ministerraad heeft op voorstel van minister Hoogervorst van Volksgezondheid , Welzijn en Sport ingestemd met een verdubbeling van de bestuurlijke boete die kan worden opgelegd bij verboden reclame voor zuigelingenvoeding ( flesvoeding ) . De boete die nu wordt opgelegd , blijkt in de praktijk onvoldoende afschrikwekkend te werken . De overtreders betalen de opgelegde boete , maar maken vervolgens geen einde aan de verboden reclame . Het maken van reclame voor flesvoeding is alleen toegestaan in bepaalde wetenschappelijke publicaties . De reden hiervoor is dat het geven van borstvoeding uit oogpunt van volksgezondheid in principe de voorkeur verdient boven het gebruik van flesvoeding . De nieuwe boetes bedragen 900 euro per overtreding voor kleine bedrijven van 50 of minder werknemers , en 1.800 euro voor grote bedrijven . De ministerraad heeft ermee ingestemd dat het ontwerpbesluit voor advies aan de Raad van State zal worden gezonden . De tekst van het besluit wordt openbaar bij publicatie in het Staatsblad . Dit persbericht is op vrijdag 5 maart 2004 , na afloop van de ministerraad , uitgebracht door de Rijksvoorlichtingsdienst RVD .

WR-P-E-F-0000000995.dcoi
Bonussen en kortingen apotheekhoudenden verder toegenomen Persbericht , 2-3-2004 De bonussen en kortingen die apotheekhoudenden bedingen bij de inkoop van geneesmiddelen zijn in 2003 verder gestegen . Dit is de uitkomst van een onderzoek dat The Boston Consulting Group ( BCG ) in opdracht van het ministerie van VWS heeft uitgevoerd . BCG raamt de in 2003 gerealiseerde bonussen en kortingen voor WTG-geneesmiddelen op 723 miljoen euro . Dit komt overeen met een gemiddeld kortingspercentage van 22 procent . In een eerder onderzoek , eind 2002 , schatte BCG de totale omvang van de bonussen en kortingen voor die geneesmiddelen voor 2003 op 650 miljoen euro . Aanleiding voor het onderzoek van BCG was de uitspraak van het College van Beroep voor het Bedrijfsleven in december 2003 , waarmee een kortingsmaatregel van het College tarieven gezondheidszorg werd tegengehouden . De uitkomsten hiervan moesten dienen ter onderbouwing van een nieuwe maatregel . Op 13 februari 2004 is een convenant ondertekend tussen de KNMP ( apothekers ) , ZN ( zorgverzekeraars ) , de Bogin ( generieke geneesmiddelproducenten ) en VWS . Hierin is afgesproken dat wordt afgezien van de invoering van deze nieuwe kortingsmaatregel zolang het convenant het beoogde effect heeft . Het convenant houdt in dat de prijzen van generieke geneesmiddelen fors omlaag gaan , waardoor de ruimte voor het geven van bonussen en kortingen aan apothekers en apotheekhoudende huisartsen aanmerkelijk wordt verminderd . Voor 2004 en 2005 schat BCG de omvang van de bonussen en kortingen bij ongewijzigd beleid op 786 respectievelijk 854 miljoen euro . BCG heeft in deze raming geen rekening gehouden met effecten die het gevolg zijn van het convenant . De opbrengst van het convenant is geraamd op 622 miljoen euro in 2004 . Het ministerie van VWS gaat er gezien de uitkomsten van het BCG-onderzoek vanuit dat dit bedrag zeker gehaald moet kunnen worden . De uitkomsten van het BCG-onderzoek wijzen er verder op dat er nog ruimte voor aanvullend beleid van verzekeraars is .

WR-P-E-F-0000000996.dcoi
Voorlichting over eigen bijdrage aan de thuiszorg Persbericht , 1-3-2004 Cliënten van thuiszorgorganisaties die de komende weken de beschikking en factuur over hun eigen bijdrage in de bus krijgen , kunnen daarover informatie inwinnen bij het Centraal Administratiekantoor ( CAK ) , de thuiszorgorganisaties en Postbus 51 . Deze organisaties zijn daarop voorbereid en uitgerust met een programma waarmee ze kunnen bepalen of iemand recht op teruggave van bijzondere ziektekosten door de belastingdienst zou hebben . Dat schrijft staatssecretaris Clémence Ross-Van Dorp van VWS in een brief aan de Tweede Kamer . Zij heeft de Kamer medio januari , na de ongerustheid over de verhoging van de eigen bijdrage voor de thuishulp , toegezegd een betere regie te voeren op de voorlichting over compensatiemogelijkheden voor de eigen bijdrage . Om daaraan tegemoet te komen heeft het ministerie van VWS folders ontwikkeld met de relevante informatienummers , waar zij met hun vragen terecht kunnen . Die flyers worden meegestuurd met beschikkingen en facturen . Bovendien worden ze aan de thuiszorgorganisaties verstrekt om op de balie te leggen . Cliënten die te maken krijgen met een eigen bijdrage en problemen hebben met de betaling van het hogere bedrag kunnen een beroep doen op de bijzondere bijstand van hun gemeente . Ook kunnen zij de bijdrage opvoeren als bijzondere ziektekosten bij hun belastingopgave om zo ( een deel van ) de eigen bijdrage terug te krijgen . In overleg met het ministerie van Financiën heeft VWS een rekenprogramma ontwikkeld waarmee medewerkers van het CAK en de thuiszorgorganisaties kunnen uitrekenen of cliënten recht zouden hebben op teruggave en hoeveel dat ongeveer zou zijn . Aan de mededelingen van het CAK en de thuiszorgorganisaties kunnen cliënten evenwel geen rechten ontlenen . Vanaf 1 maart krijgen per dag , twaalf dagen lang , 30.000 cliënten een beschikking én factuur in de bus . Vanaf dat moment zitten bij het CAK 45 medewerkers aan de telefoon om vragen over de beschikkingen en facturen te beantwoorden . Postbus 51 kan antwoord geven op vragen hoe de eigen bijdrage tot stand is gekomen en welke mogelijkheden er zijn om compensatie te krijgen . De belastingdienst kan gebeld worden voor vragen over teruggave van bijzondere ziektekosten . Na overleg tussen de ministeries van VWS , Financiën en de vereniging van Nederlandse Gemeenten is voorts overeengekomen dat gebruikers van extramurale AWBZ-zorg vanaf begin maart een beroep kunnen doen op de bijzondere bijstand als zij niet in staat zijn de rekening voor de thuiszorg te betalen . Indien nodig kan de gemeente als voorschot op de bijzondere bijstand de rekening voldoen .

WR-P-E-F-0000000997.dcoi
Boete aanprijzing zuigelingenvoeding wordt verdubbeld Persbericht , 27-2-2004 Het kabinet heeft vandaag op voorstel van minister Hoogervorst besloten de bestuurlijke boete die kan worden opgelegd bij verboden reclame voor zuigelingenvoeding ( flesvoeding ) , te verdubbelen . De boete die nu nog kan worden opgelegd blijkt onvoldoende afschrikwekkende werking te hebben . De overtreders betalen de opgelegde boete , maar maken vervolgens geen einde aan de verboden reclame . Het maken van reclame voor flesvoeding is alleen toegestaan in bepaalde wetenschappelijke publicaties . De reden hiervoor is dat het geven van borstvoeding uit oogpunt van volksgezondheid in principe de voorkeur verdient boven het gebruik van flesvoeding . De nieuwe boetes zijn € 900 per overtreding voor kleine bedrijven van 50 of minder werknemers , en € 1800 voor grote bedrijven . Het ontwerpbesluit wordt voor advies voorgelegd aan de Raad van State . Dit persbericht is op vrijdag 27 februari 2004 , na afloop van de ministerraad , uitgebracht door de Rijksvoorlichtingsdienst RVD .

WR-P-E-F-0000000998.dcoi
Staatssecretaris Ross-van Dorp : ' sporters goed informeren over gevaren gendoping ' Persbericht , 23-2-2004 Topsporters en bezoekers van sportscholen moeten goed voorgelicht worden over de gevaren van gendoping . Dat zegt staatssecretaris Clémence Ross-van Dorp ( Volksgezondheids , Welzijn en Sport ) naar aanleiding van een onderzoek naar de mogelijke toepassing van genetische doping in de sport . Dit onderzoek is verricht door het Nederlands Centrum voor Dopingvraagstukken ( NeCeDo ) in samenwerking met de Nederlandse Vereniging voor Gentherapie . Uit het rapport blijkt dat het zeer aannemelijk is dat (top)sporters binnen vijf jaar hun toevlucht zullen nemen tot gendoping . Hierdoor wordt de genetische structuur van het lichaam aangepast . Doel van de gendoping is een betere sportprestatie . Het NeCeDo concludeert dat gendoping gepaard kan gaan met ernstige gezondheidsrisico's voor sporters die zich ermee inlaten . Deze risico's zullen toenemen naarmate de sporters geneigd zijn het illegale circuit in te gaan . ' Het gebruik van gendoping is in veel gevallen onomkeerbaar . Mede daarom is het belangrijk sporters goed te informeren over de gevaren ervan ' , aldus Ross-van Dorp . Ze zal het Nederlands Antidoping Platform vragen nog dit jaar te komen met een plan van aanpak , waarin voorlichting een belangrijke plaats inneemt . In het vorig jaar door haar geïnstalleerde Platform nemen naast de overheid ook NOC*NSF , de Atletencommissie , Doping Controle Nederland en NeCeDo deel . Ross-van Dorp wil verder de World Anti Doping Agency ( WADA ) aansporen om snel te gaan werken aan methoden die het gebruik van gendoping kunnen aantonen . Ze doet dit als bestuurslid van het WADA , een functie die ze tot de zomer van 2005 zal bekleden . ' Gendoping is een mondiaal verschijnsel . Dat moet je centraal pakken , en niet per land doen . Vandaar mijn verzoek aan WADA ' , aldus Ross-van Dorp . VWS zal verder gaan overleggen met de farmaceutische industrie om het probleem van ' vrije verkrijgbaarheid van benodigde apparatuur en biologische materialen ' aan te kaarten . Langs deze weg hoopt de staatssecretaris te bereiken dat producenten zullen toezeggen ( bijvoorbeeld in een gedragscode ) geen genetische producten te verkopen voor andere dan therapeutische toepassingen . ' Dat zou een goede stap zijn om daadwerkelijke toepassing van gendoping tegen te houden ' , aldus Ross-van Dorp .

WR-P-E-F-0000000999.dcoi
Nieuw systeem voor vervoersvoorziening buiten regio voor gehandicapten Persbericht , 19-2-2004 Per 1 april komt er een nieuw systeem voor sociaal en recreatief vervoer buiten de regio voor mensen met een mobiliteitsbeperking . Dat schrijft staatssecretaris Ross-van Dorp vandaag aan de Tweede Kamer . De nieuwe reisservice , genaamd Valys , zal als opvolger van TraXX - tegen OV-tarief - taxivervoer gaan verzorgen voor gehandicapten . Valys zal worden uitgevoerd door Transvision in opdracht van VWS . In het oude " TraXX-systeem " reisden klanten veelal uitsluitend per taxi , terwijl het aanvankelijk toch de bedoeling was dat een deel van de reis ook per openbaar vervoer werd afgelegd . Veel mensen hadden wel een TraXX pas , maar maakten nauwelijks gebruik van het systeem . Het nieuwe systeem , Valys , zal nadrukkelijker gebruik maken van de reismogelijkheid per openbaar vervoer . Taxivervoer beperkt zich dan tot vóór- en natransport of bovenregionale ritten waarbij gebruik van de trein niet praktisch is . Om te voorkomen dat openbaar vervoer ook bij dit systeem door louter taxivervoer wordt vervangen , is een limiet gesteld aan het aantal taxikilometers per gebruiker . Iedereen krijgt voor het restant van 2004 standaard een persoonlijk kilometerbudget van 275 km. Wie door de aard van zijn ziekte of handicap onmogelijk met de trein kan reizen en geen eigen vervoersalternatief heeft , krijgt een hoger kilometerbudget , met het dubbele aantal kilometers van 550 . In het TraXX systeem moesten klanten het kilometertarief van het treintraject betalen , ook al reed de taxi rechtstreeks naar de bestemming . Vooral wanneer tussen de taxiroute en het treintraject grote verschillen zaten , kwam dat als oneerlijk op gebruikers over . Bij Valys wordt de kilometerprijs gebaseerd op het kortste traject en een gemiddeld OV-kilometertarief van € 0,16 . Wanneer het budget op is , kan tegen een gereduceerd taxitarief van € 1,25 worden gereisd . Ook de inspraak die gebruikers hebben bij de vervoerder is verbeterd . Zo mogen gebruikers meepraten over keuze van taxileveranciers , het materieel en het personeel . Ook kan de vervoerder een sanctie krijgen wanneer deze zaken in de ogen van gebruikers onder de maat zijn . Er komt een onafhankelijke klachtencommissie om dat te beoordelen . Mensen met een vervoershandicap kunnen een pas aanvragen met een bewijs van een Wvg-voorziening ( vervoersvoorziening , rolstoel of scootmobiel ) , met een gehandicapten-parkeerkaart of met een OV-begeleiderskaart . De Valys-pas geldt in principe voor 3 jaar en kost € 6,80 . De voormalige ca. 55.000 TraXX-gebruikers krijgen vanaf deze week meer informatie over het nieuwe systeem .

WR-P-E-F-0000001000.dcoi
Pilot regionale samenwerking wonen-welzijn-zorg voor ouderen Persbericht , 16-2-2004 Staatssecretaris Clémence Ross-Van Dorp is vandaag aanwezig bij de ondertekening van een convenant over de levering van een samenhangend pakket wonen-zorg-welzijn aan ouderen in de Westelijke Mijnstreek bij zorgverzekeraar CZ-groep in Sittard . In de Westelijke Mijnstreek hebben gemeenten , patiëntenorganisaties , zorgaanbieders , zorgkantoor , provincie en welzijnorganisaties een plan gemaakt hoe op een vernieuwende manier aan de toenemende vraag van ouderen tegemoet kan worden gekomen . De regionale partijen leggen in het convenant vast dat zij meer arrangementen van wonen en zorg zullen bieden zodat de wachtlijsten kunnen worden weggewerkt . Er zal niet meer automatisch naar de ' klassieke ' oplossing - opname in een verpleeghuis -- worden gekeken . Samen hebben partijen aan nieuwe vormen van zelfstandig wonen met zorg gewerkt . De maatschappelijke kosten daarvan zijn lager dan dat intramurale zorg wordt geboden . Ter ondersteuning van de pilot heeft staatssecretaris Ross-Van Dorp 500.000 euro toegezegd . Dat bedrag zou de regio tekort komen om de groei op te vangen van ouderen die voor een verpleeghuis geïndiceerd zouden worden . Overeengekomen is nu dat dit bedrag wordt gebruikt om de welzijnsdiensten uit te breiden , zodat meer ouderen in staat gesteld worden thuis te kunnen blijven wonen . Daarbij gaat het bijvoorbeeld om maaltijdvoorziening en dagbesteding om vereenzaming te voorkomen . Ross-Van Dorp ziet de pilot in de Westelijke Mijnstreek als voorbeeld hoe alle betrokken partijen bij de ouderenzorg door meer samenwerking tot een beter aanbod van wonen , zorg en welzijn kunnen komen . Zij hoopt dat de aanpak een landelijke navolging krijgt .

WR-P-E-F-0000001001.dcoi
Wijziging besluit medische hulpmiddelen Persbericht , 13-2-2004 De ministerraad heeft op voorstel van minister Hoogervorst van Volksgezondheid , Welzijn en Sport ingestemd met een ontwerpwijziging van het Besluit medische hulpmiddelen . Met deze wijziging wordt het niveau van veiligheid en gezondheidsbescherming van medische hulpmiddelen verhoogd . In bepaalde medische hulpmiddelen zit dierlijk materiaal verwerkt , bijvoorbeeld ( delen van ) koeienhartkleppen , coatings op vaatprothesen en collageen in wondverband . De eisen die in het concept-wijzigingsbesluit worden gesteld , zijn noodzakelijk om het risico van de overdracht van BSE / TSE via medische hulpmiddelen op de mens zoveel mogelijk te beperken . Hiervoor dienen fabrikanten , voordat zij hun producten op de markt mogen brengen , noodzakelijke extra kwaliteitstoetsen uit te voeren en deze te laten keuren door ministerieel aangewezen keuringsinstanties . Met het ontwerpwijzigingsbesluit wordt een Europese richtlijn van 23 april 2003 geïmplementeerd . De ministerraad heeft ermee ingestemd dat het ontwerpbesluit voor advies aan de Raad van State zal worden gezonden . De tekst van het besluit wordt openbaar bij publicatie in het Staatsblad . Dit persbericht is op vrijdag 13 februari 2004 , na afloop van de ministerraad , uitgebracht door de Rijksvoorlichtingsdienst RVD .

WR-P-E-F-0000001002.dcoi
Criteria laboratoria tabakswet vastgesteld Persbericht , 13-2-2004 De ministerraad heeft op voorstel van minister Hoogervorst van Volksgezondheid , Welzijn en Sport ingestemd met het ontwerpbesluit criteria laboratoria Tabakswet . Voortaan moeten de laboratoria voldoen aan criteria om ministerieel ingestelde , aangewezen of goedgekeurde metingen en onderzoekingen ( naar teer , nicotine , koolmonoxide en andere schadelijke bestanddelen in tabaksrook ) te mogen uitvoeren of te verifiëren . Met dit besluit wordt gegarandeerd dat de resultaten van ingestelde onderzoekingen of metingen , waarvan Nederland de resultaten jaarlijks aan de Europese Commissie moet meedelen , van voldoende kwaliteit zijn . Dit besluit laat de onderzoeksvrijheid van de tabaksindustrie onverlet . De ministerraad heeft ermee ingestemd dat het ontwerpbesluit voor advies aan de Raad van State zal worden gezonden . De tekst van het besluit wordt openbaar bij publicatie in het Staatsblad . Dit persbericht is op vrijdag 13 februari 2004 , na afloop van de ministerraad , uitgebracht door de Rijksvoorlichtingsdienst RVD .

WR-P-E-F-0000001003.dcoi
Plan van aanpak Centraliseren indicatiestelling AWBZ Persbericht , 13-2-2004 De indicatiestelling voor AWBZ-aanspraken wordt per 1 januari 2005 gecentraliseerd . Vanaf dat moment zullen de tachtig indicatieorganen in één landelijke organisatie opgaan : het Landelijk Centrum Indicatiestelling zorg . Voor de cliënten verandert er niets ; de indicatie voor de AWBZ-zorg blijft via lokale indicatieloketten lopen . Dat schrijft staatssecretaris Ross-Van Dorp van VWS in een brief aan de Tweede Kamer . Het bestuur van het LCI in oprichting start , onder voorzitterschap van de heer F . Buurmeijer , vanaf medio februari 2004 met de vormgeving van de nieuwe landelijke organisatie . Na de voorbereidende werkzaamheden zal het LCI vanaf 1 april 2004 formeel zijn sturende rol op zich nemen . Vanaf 1 januari 2005 wordt die officieel . Intussen wordt de wet aangepast om het centraliseren van de indicatiestelling mogelijk te maken . Op dit moment wordt de indicatiestelling uitgevoerd door tachtig Regionale Indicatieorganen ( RIO's ) . Daarvan hebben er zestig een stichtingsvorm . Twintig maken deel uit van de gemeentelijke organisatie , meestal de GG&GD . Daarnaast geven het Landelijk Centrum Indicatiestelling Gehandicaptenzorg en de Commissies langdurige zorgafhankelijken in de geestelijke gezondheidszorg ( GGZ ) indicaties af . De laatstgenoemden doen dat onder verantwoordelijkheid van de RIO's . Doel van de centralisatie is om meer uniformiteit , kwaliteit en doelmatigheid in de indicatiestellingen te bereiken . Verschil van inzicht en aanpak van de verschillende indicatieorganen kan beter worden voorkomen . Tevens kunnen wijzigingen in de AWBZ via het LCI , dat onder de verantwoordelijkheid van de staatssecretaris van VWS gaat vallen , door de regionale indicatieorganen worden uitgevoerd . Uitkomst van de verandering moet zijn dat een zo klein mogelijk landelijk bureau de indicatieorganen centraal stuurt en ondersteunt . In de aanloop naar de nieuwe organisatie zullen de bestaande RIO's worden losgeweekt uit de gemeentelijke structuur . Medewerkers krijgen zo snel mogelijk duidelijkheid over hun positie via een Sociaal Plan . De nieuwe uitvoeringsorganisatie zal een zelfstandig bestuursorgaan of een agentschap worden . De overgangsperiode wil de staatssecretaris zo kort mogelijk houden , rekening houdend met de redelijkheid waarin omschakeling mogelijk is . Alle betrokkenen is op het hart gedrukt dat tijdens de verbouwing de verkoop gewoon doorgaat . De alledaagse praktijk van de indicatiestelling mag volgens haar niet lijden onder de veranderingen . Waar stagnatie dreigt , zullen acties worden ondernomen om achterstanden te voorkomen .

WR-P-E-F-0000001004.dcoi
Ambulances sneller ter plekke dankzij betere spreiding Persbericht , 12-2-2004 De standplaatsen van ambulances in Nederland worden beter verspreid . Daardoor kan 95 % van de burgers binnen een rijtijd van 13 minuten door een ambulance bereikt worden . Op dit moment geldt dat voor 93 % van de burgers . Daarnaast komen er ongeveer 30 extra ambulance-auto's bij waardoor de ambulances nog vaker op tijd kunnen komen . In 14 van de 24 regio's zal de situatie verbeteren . Regio's waar de bereikbaarheid flink zal toenemen zijn onder andere IJssel-Vecht , Twente , Arnhem / West Veluwe Vallei , Midden West Brabant , Brabant Zuid-Oost , Noord- en Midden Limburg en Zuid-Limburg . In de overige 10 regio's blijft de bereikbaarheid gelijk . Er zijn in totaal 195 ambulancestandplaatsen in Nederland . Dit staat in het Landelijk referentiekader Spreiding en Beschikbaarheid . Dit is opgesteld door het projectbureau Versterking Ambulancezorg in opdracht van minister Hoogervorst ( VWS ) . Het is een vervolg op de analyse van het RIVM ' Ambulances binnen bereik ' . In de begroting van VWS was al 18 miljoen extra uitgetrokken voor de ambulancezorg . Het landelijk referentiekader zal de huidige provinciale spreidingsplannen vervangen . Dit gebeurt bij het ingaan van de nieuwe Wet Ambulancezorg in 2005 . Regionale partijen , namelijk de zorgverzekeraars en de regionale ambulancevoorzieningen , maken met elkaar afspraken over hoe de ambulances exact worden verspreid . Het landelijk referentiekader biedt de mogelijkheid voor een ' open grens'-benadering waardoor regiogrenzen geen belemmering meer vormen voor een doelmatige en snelle inzet van ambulances . Het landelijk referentiekader is aan de koepelorganisaties Ambulancezorg Nederland , de Vereniging Nederlandse Gemeenten , het Interprovinciaal Overleg en Zorgverzekeraars Nederland voor commentaar voorgelegd . Na de achterbanraadplegingen door de koepels kan de Tweede Kamer worden geïnformeerd .

WR-P-E-F-0000001005.dcoi
Ephedra-alkaloïden verboden in levensmiddelen Persbericht , 6-2-2004 De ministerraad heeft op voorstel van minister Hoogervorst van Volksgezondheid , Welzijn en Sport ingestemd met intrekking van een ontwerpbesluit over de verhandeling van levensmiddelen met ephedra-alkaloïden . Minister Hoogervorst volgt hiermee het advies van de Raad van State . Het gevolg hiervan is dat producten met ephedra-alkaloïden nog uitsluitend als geneesmiddel verhandeld mogen worden . Tegen de verhandeling zal na een overgangstermijn van twee maanden worden opgetreden . Kruidenpreparaten met ephedra-alkaloïden kunnen schadelijk zijn voor de volksgezondheid . Dergelijke producten worden op de markt gebracht als afslankmiddel , als plantaardig pepmiddel of als smart-drug . Ephedra-alkaloïden hebben effect op het centrale zenuwstelsel . Zelfs geringe hoeveelheden geven een verhoogde kans op een hoge bloeddruk , een beroerte , een hartinfarct en psychosen . Bij gebruik samen met andere stoffen met een stimulerend effect - zoals caffeïne - kan een ongewenst gevaarlijke combinatie ontstaan . Het besluit zal op korte termijn op een aparte bijeenkomst van het Regulier Overleg Warenwet ( ROW ) worden toegelicht en besproken met alle betrokkenen . Het ontwerpbesluit verbood de verhandeling als levensmiddel van kruidenpreparaten met ephedra-alkaloïden , na een overgangsperiode van drie jaar . Tijdens de tussenperiode zouden ter informatie van de gebruiker waarschuwingen op het etiket moeten worden geplaatst . Na de overgangsperiode zouden deze preparaten alleen nog als geregistreerd geneesmiddel verhandeld mogen worden . De Raad van State had op grond van de Europese geneesmiddelenwetgeving bezwaar tegen het ontwerpbesluit . Een preparaat kan volgens de Raad niet eerst als levensmiddel , en daarna als geneesmiddel worden beschouwd . Uit het advies van de Raad van State volgt dat deze kruidenpreparaten met onmiddellijke ingang uitsluitend als geregistreerd geneesmiddel verhandeld mogen worden .

WR-P-E-F-0000001006.dcoi
Scheerder nieuwe voorzitter College bouw ziekenhuisvoorzieningen Persbericht , 6-2-2004 De heer drs. R.L.J.M. ( Rob ) Scheerder wordt de nieuwe voorzitter van het College bouw ziekenhuisvoorzieningen ( CBZ ) . Minister Hoogervorst ( VWS ) heeft hem in deze functie benoemd . Scheerder volgt met ingang van 1 april de heer H.A. ( Hans ) de Boer op als voorzitter van het CBZ . Op deze datum lopen de benoemingstermijnen af van drie onder het ministerie van Volksgezondheid , Welzijn en Sport vallende zelfstandige bestuursorganen te weten het College bouw ziekenhuisvoorzieningen ( CBZ ) , het College tarieven gezondheidszorg ( CTG ) en het College sanering ziekenhuisvoorzieningen ( CSZ ) . De Boer wordt herbenoemd als voorzitter van het CSZ . Het College bouw ziekenhuisvoorzieningen ( CBZ ) is een zelfstandig bestuursorgaan op het terrein van de planning en bouw van de intramurale gezondheidszorg . Dit college ontleent zijn taken aan de Wet ziekenhuisvoorzieningen ( WZV ) . Hans de Boer was sinds 1995 voorzitter van het CBZ . Daarvoor was hij onder andere minister en staatssecretaris van CRM , Tweede Kamerlid voor het CDA en secretaris-generaal van het ministerie van WVC . Zijn opvolger Scheerder blijft tot 1 april voorzitter van het CTG . Deze functie bekleedt hij sinds 1993 . Daarvoor was hij werkzaam bij diverse departementen , onder andere als hoofddirecteur gezondheidszorg bij het ministerie van VWS .

WR-P-E-F-0000001007.dcoi
Frank de Grave nieuwe voorzitter College tarieven gezondheidszorg ( CTG ) Persbericht , 6-2-2004 De heer mr. F.H.G. ( Frank ) de Grave wordt de nieuwe voorzitter van het College tarieven gezondheidszorg ( CTG ) . Minister Hoogervorst ( VWS ) heeft hem in deze functie benoemd . De Grave volgt met ingang van 1 april de heer drs. R.L.J.M. ( Rob ) Scheerder op als voorzitter van het CTG . Het CTG is een zelfstandig bestuursorgaan . Het is het uitvoeringsorgaan van de Wet tarieven gezondheidszorg ( WTG ) . Het CTG staat voor een belangrijke verandering . Met het oog op de invoering van het nieuwe zorgstelsel , dat gebaseerd zal zijn op gereguleerde marktwerking , zal het CTG worden omgevormd tot de Zorgautoriteit . De Zorgautoriteit zal per 2006 operationeel moeten zijn . Naast het vaststellen van tarieven zal de Zorgautoriteit toezicht houden op het functioneren van ( nieuwe ) markten binnen de gezondheidszorg . De heer De Grave zal in zijn functie als voorzitter tevens direct leiding geven aan het veranderingsproces dat het CTG zal ondergaan naar de Zorgautoriteit . Daarbij hoort ook het ontwikkelen van nieuwe instrumenten om als Zorgautoriteit te kunnen ingrijpen bij ongewenste marktontwikkelingen in de gezondheidszorg . De Grave is tevens beoogd voorzitter van de nieuwe Zorgautoriteit . Daarnaast heeft minister Hoogervorst van VWS besloten om met ingang van 1 april 2004 de heer prof. dr. C.A. ( Flip ) de Kam en de heer drs. C.M.A.G. ( Clemens ) Dijkers te benoemen als bestuursleden van het CTG . Frank de Grave Frank de Grave ( 1955 ) is lid van de Tweede Kamerfractie van de VVD . Hij is in die functie o.a. voorzitter van de vaste commissie voor VWS . Van 1982 - 1990 was hij Tweede Kamerlid voor de VVD ( fiscaal en financieel specialist ) . In 1990 - 1996 was hij wethouder van financiën van Amsterdam . In het eerste kabinet Kok was hij staatssecretaris van Sociale Zaken en Werkgelegenheid ( 1996 - 1998 ) en in het tweede kabinet Kok minister van Defensie ( 1998 - 2002 ) .

WR-P-E-F-0000001008.dcoi
VWS gaat uitvinders en productontwikkelaars uitdagen met designwedstrijd Persbericht , 5-2-2004 Staatssecretaris Ross-van Dorp van VWS schrijft een designwedstrijd uit . De wedstrijd wordt samen met de Zweedse regering georganiseerd . Het doel is productontwikkelaars , uitvinders en ook gewone burgers uit te dagen een bestaand product , prototype of idee in te schrijven dat zowel voor algemeen publiek bruikbaar is als voor mensen met beperkingen . Het ontwerpprincipe wordt ook wel ' Design4all ' genoemd . Dit principe betekent dat een product voor gewone consumenten , zonder noemenswaardige aanpassing , ook gebruikt kan worden door consumenten met een functionele beperking . De eisen die aan de inzendingen worden gesteld worden zijn : Dat ze zonder noemenswaardige aanpassing geschikt zijn voor mensen met een functionele beperking en daardoor dus als consumentenproduct bruikbaar zijn voor mensen met en zonder beperkingen . En dat ze een directe oplossing inhouden voor een vraagstuk in de dagelijkse praktijk van de zorg . Onder zorg verstaan we thuiszorg , instellingszorg of mantelzorg . Inzenders kunnen inschrijven in drie categorieën : ideeën , prototypen en bestaande producten . De wedstrijd wordt zowel in Zweden als in Nederland uitgeschreven . Zowel kleine uitvinders als grote bedrijven kunnen zich inschrijven . De mate van behoefte aan de oplossing voor het zorgprobleem zal de doorslag geven . De jury bestaat uit zeven personen ; vier uit Nederland , drie uit Zweden . De juryleden zijn afkomstig uit groeperingen voor consumenten met een functionele beperking , het bedrijfsleven in algemene zin en meer specifiek industriële ontwerpers voor consumentenproducten , zorgaanbieders en de overheid . Prijzen Het winnende idee zal worden gehonoreerd met een bedrag van € 35.000 , het winnende prototype zal een bedrag van € 25.000 in de wacht slepen en aan het winnende product zal tenslotte een bedrag van € 15.000 worden toegekend . De prijzen moeten wel worden besteed aan het ontwikkelen , het vervaardigen of op de markt brengen van respectievelijk het idee , prototype of product . De staatssecretaris wil met de wedstrijd bereiken dat creativiteit en inventiviteit meer worden ingezet om zelfstandigheid en zelfredzaamheid van mensen met een functiebeperking te bevorderen . Het is onderdeel van het kabinetsbeleid te bevorderen dat in een vroeger stadium rekening wordt gehouden met functiebeperkingen . Meer informatie over de wedstrijd is te vinden op de website nietafwachten.nl . Hier kunnen bezoekers ook vragen over de wedstrijd stellen .

WR-P-E-F-0000001009.dcoi
Prijzen geneesmiddelen fors omlaag Persbericht , 4-2-2004 De prijzen van generieke geneesmiddelen gaan fors omlaag . Dit zijn geneesmiddelen waarvan het octrooi is verlopen en daarom door andere fabrikanten mag worden ontwikkeld en geproduceerd . De fabrikanten van generieke geneesmiddelen hebben besloten dat de kosten van hun produkten met gemiddeld 40 % zullen dalen . Hiermee worden bestaande kortingen en bonussen voor apothekers vervangen door prijsverlagingen . De apothekers zullen deze lagere prijzen aan de patiënten en verzekeraars doorberekenen . Verzekeraars en apothekers zullen in hun contracten tot verregaande kostenbesparingen overgaan . Zo komt een groot deel van de kortingen en bonussen die apothekers ontvangen ten goede aan de verzekerden . Hierdoor moet dit jaar 622 miljoen euro op de uitgaven voor geneesmiddelen worden bespaard . Volgend jaar loopt de besparing op tot 685 miljoen . Het besparingsbedrag van 622 miljoen in 2004 komt overeen met de taakstelling die minister Hoogervorst in zijn begroting heeft opgenomen . De besparing wordt bereikt door de prijsverlaging van generieke geneesmiddelen ( 356 mln ) , lokale onderhandelingen tussen verzekeraars en apothekers ( 76 mln ) en door het handhaven van de bestaande claw-back van 6,82 % ( 190 mln ) . Dit is de uitkomst van gesprekken die de Bogin , KNMP , ZN en VWS de afgelopen maand hebben gevoerd . De KNMP nam namens de apothekers het initiatief tot deze gesprekken nadat het College van Beroep voor het Bedrijfsleven eind december een kortingsmaatregel van het CTG had tegengehouden . De minister en het CTG hebben een nieuwe kortingsmaatregel in voorbereiding . De minister zal van de invoering ervan afzien als de maatregelen het beoogde effect hebben . Apothekers krijgen in plaats van inkoopvoordelen vanaf 1 januari 2005 een nieuw tarief . Apothekers willen een kostendekkend tarief om hun apotheek draaiend te houden . De komende maanden wordt onderzoek gedaan naar de inkoopvoordelen en naar de kosten van apothekers . Op basis daarvan zal gesproken worden over een kostendekkend tarief voor de apothekers . De partijen beschouwen deze afspraak als een eerste stap op weg naar prijsconcurrentie en transparantie . De minister heeft in zijn brief van 31 oktober 2003 aan de Tweede Kamer over het geneesmiddelenbeleid aangegeven welke verdere stappen hij wil zetten . Belangrijk onderdeel van zijn beleid is het wijzigen van het geneesmiddelvergoedingssysteem . Daardoor wordt de vergoeding van geneesmiddelen die onderling uitwisselbaar zijn lager dan de vergoeding van unieke geneesmiddelen . Vanaf 1 januari 2005 zal een nieuw systeem van prijzen en vergoedingen gelden . Hierbinnen is een belangrijke rol weggelegd voor zorgverzekeraars die doelmatige zorg moeten inkopen voor hun verzekerden . De resultaten van het akkoord worden de komende dagen door betrokken partijen ter goedkeuring aan hun achterbannen voorgelegd . De apotheekhoudende huisartsen overwegen om aan het convenant mee te doen .

WR-P-E-F-0000001010.dcoi
Sport is niet alleen gezond en leuk , maar ook leerzaam Persbericht , 29-1-2004 Sport is méér dan een leuke en gezonde activiteit . Sport is ook leerzaam . Bijvoorbeeld op mentaal vlak : bij sport gaat het immers om doorzetten , grenzen verkennen , verleggen én stellen , zelfcontrole en -- beheersing . En verder is sport een prima bezigheid om algemeen geaccepteerde waarden en normen aan te leren : samenwerken , sportiviteit , respect , tolerantie , het tegengaan van pesten , discriminatie en racisme . Om deze opvoedkundige waarden van sport voor het voetlicht te brengen , heeft de Europese Unie 2004 uitgeroepen tot het Europees jaar van opvoeding door sport . Vandaag vindt in Dublin de opening plaats van dit internationale jaar , waaraan 28 landen deelnemen . Minister Maria van der Hoeven ( OCW ) en staatssecretaris Clémence Ross-van Dorp ( VWS ) zijn beiden aanwezig . Tijdens haar bezoek aan de Ierse hoofdstad stipt Van der Hoeven nog eens aan waarom het zo belangrijk is dat sport en onderwijs de handen ineenslaan . Door te sporten leren kinderen waarden en normen aan die in het verdere dagelijkse leven zo belangrijk zijn . Opvoeding door sport biedt volgens de minister ook kansen op het gebied van integratie . Samen sporten is een mooi begin om meer begrip voor de ander te krijgen . Het spelen van een sportwedstrijd is tweerichtingsverkeer . Je moet anticiperen op elkaar ; je hebt elkaar nodig . Dat geldt ook voor integratie. , aldus de minister . Staatssecretaris Ross-van Dorp blijft een dag in Dublin en bezoekt een aantal activiteiten die in het kader van het Europees jaar van opvoeding door sport worden georganiseerd . Ze bezoekt onder meer een groep Nederlandse leerlingen die als symbool voor de Iers-Nederlandse samenwerking dit jaar aan een uitwisselingsprogramma deelnemen . De Nederlandse leerlingen leren van hun Ierse leeftijdsgenoten hoe zij typisch Ierse sporten als hurling en Gealic football moeten spelen . Op donderdag 5 februari wordt het jaar in Nederland officieel geopend . In het Johan de Witt-College in Den Haag ( tussen 16.00 en 18.00 uur ) zullen minister Van der Hoeven en staatssecretaris Ross-van Dorp een debat bijwonen met onder andere jongeren , (top)sporters , trainers / coaches , bestuurders en politici . De vraag ` wat valt er te leren van sport ? ' staat daarin centraal .

WR-P-E-F-0000001011.dcoi
Wachtlijsten voor zorg in jaar met 27 % afgenomen Persbericht , 27-1-2004 Uit de wachtlijstpeiling van 1 oktober 2003 blijkt dat de wachtlijsten voor verpleeghuiszorg , verzorgingshuiszorg en zorg thuis ten opzichte van het jaar ervoor met 27 % zijn gedaald . Dat meldt Staatssecretaris Ross-van Dorp vandaag in een brief aan de Tweede Kamer . De afname is een direct gevolg van het kabinetsbeleid meer geld beschikbaar te stellen voor het inkopen van zorg . De totale wachtlijst bedroeg 1 november 2002 nog 74.382 personen . Op 1 oktober 2003 was de wachtlijst met ruim 20.000 personen gedaald tot 54.244 . Thuiszorg grootste daler De grootste daling van het aantal wachtenden doet zich voor bij de mensen die wachten op zorg thuis . Het aantal wachtenden is hier met ruim 12.000 gedaald van 31.835 naar 19.458 , een daling van 39 % . De verhoging van de eigen bijdragen kunnen geen effect hebben gehad op deze aantallen want die zijn pas dit jaar ingegaan . De peildatum van de wachtlijstmeting was 1 oktober 2003 .. Ook tekorten in verpleeghuiszorg gedaald Mensen die op verpleeghuiszorg wachten kunnen steeds beter worden geholpen . Het aantal wachtenden op verpleeghuiszorg is gedaald van 9.518 naar 6.942 , een daling van 27 % . Ook hoeven steeds minder mensen te wachten op een plek in het verzorgingshuis . Het aantal wachtenden op verzorgingshuiszorg is gedaald met 16 % van 33.029 naar 27.844 . In bijna alle regio's dalen de wachtlijsten . Slechts 3 van de 32 regio's laten een lichte stijging zien . Aanpak moet doorgezet worden Staatssecretaris Ross-van Dorp stelt in haar brief dat ze blij is met de nieuwe wachtlijstcijfers , maar ze vindt het geen reden om de aandacht te laten verslappen . Er wachten namelijk nog steeds veel mensen op zorg . Bovendien zal de vraag naar zorg als gevolg van de vergrijzing toenemen . Gezien de verschillen per regio vindt zij dat de aanpak van de wachtlijsten vooral op regionaal niveau moet worden aangepakt . Reden van de daling Omdat nog niet alle gegevens binnen zijn , is nog niet precies bekend wat de oorzaak is van de daling . Dat het extra geld van het kabinet heeft geleid tot extra capaciteit staat echter al vast . Op het moment dat alle cijfers beschikbaar zijn zal het CVZ een analyse maken waarin aandacht wordt besteed aan de ontwikkeling van de wachtlijsten en mogelijke verklaringen hiervoor . De rapportage van het CVZ is eind maart gereed .

WR-P-E-F-0000001012.dcoi
Hoogervorst ( VWS ) benoemt Peter Bakker ( TPG ) tot speciaal gezant voor Sneller Beter Persbericht , 27-1-2004 Minister Hoogervorst van VWS zal op dinsdag 27 januari aanstaande Peter Bakker , CEO van TPG installeren tot gezant voor het programma Sneller Beter . De heer Bakker krijgt als opdracht mee te onderzoeken op welke wijze logistieke processen in de zorg beter kunnen worden georganiseerd , waardoor de zorg als geheel beter en sneller kan functioneren . Medio maart zal de heer Bakker zijn bevindingen aan de minister terugrapporteren . Het ministerie van VWS is samen met de Nederlandse Vereniging van Ziekenhuizen ( NVZ ) en de Consumentenbond het programma Sneller Beter gestart om een versnelling in de kwaliteit en doelmatigheid in de curatieve zorg te realiseren . De zorg moet transparanter worden en goede voorbeelden moeten versneld worden ingevoerd . Thematische benadering In het kader van het programma Sneller Beter worden ook experts van buiten de zorg gevraagd mee te denken over mogelijkheden tot verbeteringen in de zorg . In het jaar 2004 wordt rond een vijftal thema's de ervaring van externe experts bij Sneller Beter betrokken . Achtereenvolgens komen de thema's logistiek , rekenschap , (patiënt)veiligheid , innovatie en zeggenschap aan bod . Peter Bakker ( TPG ) gezant voor het thema logistiek Voor het thema ` logistiek ' zal Peter Bakker als gezant van de minister onderzoek doen naar mogelijkheden om de logistieke processen in de zorg te verbeteren . Minister Hoogervorst is verheugd over de bijdrage van Bakker : ` TPG is een wereldspeler in de logistieke dienstverlening . Logistieke managers in de zorg kunnen ongetwijfeld profiteren van deze specifieke expertise . Andersom zal ook voor TPG een kijkje in de keuken van de zorg leerzaam zijn . De zorg is en blijft mensenwerk . De vraag is echter hoe we de krappe middelen nog effectiever in kunnen zetten . Ik kijk dan ook met spanning uit naar de bevindingen van de heer Bakker . '

WR-P-E-F-0000001013.dcoi
Uitstel ratificatie verdrag inzake de rechten van de mens en de Biogeneeskunde Persbericht , 16-1-2004 In 1997 is op initiatief van de Raad van Europa het Verdrag inzake de rechten van de mens en de biogeneeskunde tot stand gekomen . Doel van het verdrag is mensen te beschermen bij de toepassing van nieuwe technologieën op het terrein van de biologie en de geneeskunde en ongewenste toepassing van die technieken tegen te gaan . Tijdens het kabinet-Kok II zijn er initiatieven genomen om tot ratificatie van het verdrag te komen . Een belangrijk onderwerp in het verdrag is op een wijze geregeld die niet in overeenstemming is met Nederlandse wetgeving . Volgens het verdrag is het speciaal voor onderzoek kweken van embryo's verboden , terwijl de Embryowet dat op termijn , zij het onder strikte voorwaarden , niet uitsluit . Bij ratificatie moet daarvoor een voorbehoud worden gemaakt . De procedure voor ratificatie is tijdens het kabinet-Kok II niet afgerond . Het advies van de Raad van State hierover is tot nog toe onbeantwoord . Het huidige kabinet is van mening dat de procedure nu niet voortgezet moet worden . Het maken van een voorbehoud bij het speciaal tot stand brengen is in strijd met afspraken op dit terrein in het regeerakkoord van dit kabinet . Het kabinet wil eerst de evaluatie van de Embryowet ( 2005 ) en van het verdrag ( aanvang 2004 ) afwachten . Dit betekent dat ook het protocol kloneren en het protocol orgaantransplantatie , die een aanvulling zijn op het verdrag , nog niet kunnen worden geratificeerd . Op dit moment hebben zestien landen het verdrag geratificeerd , voornamelijk Oost-Europese landen en verder Denemarken , Portugal , Griekenland en Spanje . Het protocol kloneren is door dertien landen geratificeerd . Het protocol orgaantransplantatie is nog niet inwerking getreden , één lidstaat heeft het geratificeerd . Dit persbericht is op vrijdag 16 januari 2004 , na afloop van de ministerraad , uitgebracht door de Rijksvoorlichtingsdienst RVD .

WR-P-E-F-0000001014.dcoi
Wetswijziging maakt afromen kortingen en bonussen mogelijk Persbericht , 16-1-2004 De ministerraad heeft op voorstel van minister Hoogervorst van Volksgezondheid , Welzijn en Sport ingestemd met een wijziging van het Besluit werkingssfeer maximumtarieven WTG . Met deze wijziging wordt het verder afromen van kortingen en bonussen van apotheekhoudenden weer mogelijk . Op 18 december 2003 vernietigde het College van beroep voor het bedrijfsleven de tariefbeschikkingen van het College tarieven gezondheidszorg ( CTG ) waarmee per 1 september 2003 een gedifferentieerde korting op de inkoopvergoeding was ingevoerd . Het gevolg van de uitspraak is een besparingsverlies van 36 miljoen euro per maand . Op basis van het gewijzigde besluit dat per 1 maart in werking treedt zal het CTG uniforme algemeen geldende tarieven vaststellen . Apotheekhoudenden die per saldo verlies lijden op de inkoop van hun geneesmiddelen kunnen een hoger tarief aanvragen bij het CTG . Omgekeerd geldt dat ook een lager tarief kan worden overeengekomen . De ministerraad heeft ermee ingestemd dat het ontwerp-besluit voor spoedadvies aan de Raad van State zal worden gezonden . De tekst van het besluit wordt openbaar bij publicatie in het Staatsblad . Dit persbericht is op 16 januari 2004 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000001015.dcoi
Wijziging warenwetbesluit nieuwe voedingsmiddelen Persbericht , 16-1-2004 De ministerraad heeft ingestemd met een voorstel van minister Hoogervorst van Volksgezondheid , Welzijn en Sport tot wijziging van het Warenwetbesluit nieuwe voedingsmiddelen . De wijziging vloeit voort uit twee nieuwe Europese verordeningen die de toelating , etikettering en traceerbaarheid van genetisch gemodificeerde levensmiddelen en diervoeders regelen . Het besluit bepaalt dat overtreding van de Europese verordeningen strafbaar is . De belangrijkste consequenties van de verordeningen zijn : een centrale toelatingsprocedure in de Europese Unie voor marktaanvragen van zowel genetisch gemodificeerde levensmiddelen als diervoeders , uitgebreidere etikettering van genetisch gemodificeerde producten ( ook afgeleide producten zoals olie ) en een verplichting van een traceerbaarheidssysteem voor genetisch gemodificeerde levensmiddelen en diervoeders . Dit persbericht is op vrijdag 16 januari 2004 , na afloop van de ministerraad , uitgebracht door de Rijksvoorlichtingsdienst RVD .

WR-P-E-F-0000001016.dcoi
Ross-van Dorp laat sportblessures registreren Persbericht , 15-1-2004 Staatssecretaris Clémence Ross-van Dorp ( VWS ) wil komende zomer drie pilotprojecten starten op het gebied van blessureregistratie . Bij drie sportbonden - waaronder de korfbal- en hockeybond - zal worden bekeken hoeveel aangesloten sporters geblesseerd raken en wat de aard van de blessures zijn . De proefprojecten moet gedetailleerde informatie opleveren over de oorzaken van sportblessures in relatie tot de sporttak . Wanneer de pilots positief verlopen , overweegt Ross ook bij andere bonden en bij de niet-georganiseerde sporten blessures te laten registreren . Dit in het kader van blessurepreventie . Ross zei dit vandaag bij de overhandiging van het rapport Sportzorg op de kaart , dat het RIVM in opdracht van VWS heeft uitgevoerd . Het rapport geeft inzicht in het aanbod van en de vraag naar sportzorg . Het rapport maakt het aannemelijk dat aanbieders van sportzorg - zoals sportartsen , sportfysiotherapeuten en masseurs - onevenwichtig verdeeld zijn over de regio's . Een betere spreiding is volgens Ross-Van Dorp in eerste instantie een zaak van de sportaanbieders zelf . Wel wil Ross een betere spreiding als gesprekspunt meenemen in het jaarlijkse onderhoud met de Federatie van Sport Medische Instellingen ( FSMI ) . ' Ik zal de Federatie vragen aandacht te besteden aan een zorgvuldige verdeling van de sportmedische instellingen . ' De staatssecretaris zei bij de presentatie dat VWS zich de komende tijd haar pijlen wil richten om inactieve mensen . ' Uit de laatste peiling blijkt het aantal mensen dat nauwelijks sport of beweegt toeneemt , terwijl aan de andere kant het aantal Nederlanders dat voldoet aan de beweginsnorm is toegenomen . Daarom heeft VWS onlangs een 11-tal lokale projecten gefinancierd , die gericht zijn op het stimuleren van inactieve mensen om te gaan bewegen . In de toekomst kunnen mogelijk meer van deze projecten volgen .

WR-P-E-F-0000001017.dcoi
Regulering van tabaksautomaten Persbericht , 9-1-2004 De ministerraad heeft op voorstel van minister Hoogervorst van Volksgezondheid , Welzijn en Sport ingestemd met het Besluit tabaksautomaten . Daarin staat dat tabaksautomaten altijd vergrendeld moeten zijn en slechts ontgrendeld kunnen worden door , of ten behoeve van personen van zestien jaar of ouder die tabak willen kopen . Aan de techniek van ontgrendeling worden geen eisen gesteld . Het Besluit tabaksautomaten treedt op 1 mei 2004 in werking . Deze regulering van tabaksautomaten is nodig , omdat de Tabakswet de verkoop van tabaksproducten aan personen jonger dan zestien jaar verbiedt . Dit persbericht is op 9 januari 2004 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000001018.dcoi
Kabinet kiest in zorgverzekering voor combinatie marktwerking en solidariteit Persbericht , 19-12-2003 In de nieuwe zorgverzekering die in 2006 wordt ingevoerd wil het kabinet marktwerking combineren met een goede toegankelijkheid van de verzekering en solidariteit tussen verzekerden . Het kabinet wil deze combinatie vormgeven in een privaatrechtelijke verzekering , die enerzijds ruimte geeft aan ondernemerschap in de zorg en anderzijds het sociale karakter van de verzekering stevig verankert . Het kabinet beoogt op deze manier de sociale traditie van het ziekenfonds en de markttraditie van de particuliere verzekering samen te brengen . Dit schrijft minister Hoogervorst van Volksgezondheid , Welzijn en Sport namens het kabinet in een brief aan de Tweede Kamer . Verzekeraars krijgen daarom de plicht om alle burgers te accepteren voor een wettelijk vastgelegd pakket . Verzekeraars mogen zelf de premie vaststellen , maar moeten aan al hun verzekerden , ongeacht leeftijd of gezondheid , dezelfde premie in rekening brengen . Een zorgtoeslag compenseert voor te hoge premielasten in relatie tot het inkomen . Verzekerden mogen één keer per jaar van verzekeraar wisselen . De verzekeraars krijgen een zorgplicht en moeten gaan concurreren op de hoogte van de premie en de kwaliteit van de dienstverlening en de zorg die zij contracteren . Bij de afweging van het kabinet zijn de uitkomsten van een recent overleg met de Europese Commissie betrokken . Het kabinet zal in de komende maanden een wetsvoorstel Zorgverzekeringswet voorbereiden . Dit persbericht is op vrijdag 19 december 2003 , na afloop van de ministerraad , uitgebracht door de Rijksvoorlichtingsdienst RVD .

WR-P-E-F-0000001019.dcoi
Vertrek directeur Preventie en Openbare Gezondheidszorg Persbericht , 19-12-2003 Drs. A.A.W. ( Aginus ) Kalis stapt per 1 februari 2004 over naar het College ter Beoordeling van Geneesmiddelen ( CBG ) . Hij wordt secretaris van het CBG en tevens directeur van het Agentschap , het ACBG . Kalis werd in oktober 1999 benoemd tot directeur van de toenmalige directie Gezondheidsbeleid van het ministerie van Volksgezondheid , Welzijn en Sport . Zijn huidige functie zal tijdelijk worden waargenomen door drs. N.C. ( Nico ) Oudendijk , directeur van de Directie Innovatie , Beroepen en Ethiek .

WR-P-E-F-0000001020.dcoi
Waarborgfonds zorgsector voert garantieregeling uit Persbericht , 17-12-2003 Vanaf 1 januari 2004 zal de Stichting Waarborgfonds voor de Zorgsector ( WfZ ) de uitvoering van de garantieregelingen voor zorginstellingen overnemen van het ministerie van VWS . Minister Hoogervorst ( VWS ) tekent hiervoor vandaag een overeenkomst met het Waarborgfonds . Hierbij wordt benadrukt dat het Rijk ( i.c. VWS ) als borg verantwoordelijk blijft voor alle door het Rijk afgegeven borgstellingen . De overdracht zal leiden tot vermindering van de administratieve lasten . Dit geldt zeker voor instellingen die zowel leningen hebben onder borgstelling door VWS als door het WfZ . Alle activiteiten kunnen gestroomlijnd worden aangepakt nu de zorginstellingen één loket krijgen voor hun garantiezaken . Al ruim een halve eeuw houdt het Rijk zich bezig met de uitvoering van verschillende garantieregelingen . Met garantieverlening door de rijksoverheid werd het mogelijk gemaakt dat instellingen in de gezondheidszorg leningen op de onderhandse kapitaalmarkt konden aantrekken tegen gunstige voorwaarden . Deze borgstellingen zijn meestal verleend voor 40-jarige geldleningen . De laatste borgstelling door het Rijk zal daarom pas in het jaar 2043 vervallen . Eind jaren tachtig gingen steeds meer stemmen op dat deze garantieverleningen niet meer pasten in een tijd van de terugtredende overheid . Het afgeven van borgstellingen werd gestaag afgebouwd . Echter , in het veld bleef de behoefte aan een vorm van borgstelling bestaan en dit leidde uiteindelijk in 1999 tot de oprichting van de Stichting Waarborgfonds voor de Zorgsector ( WfZ ) . Dit garantie-instituut is met steun van het Rijk opgericht door de brancheverenigingen van intramurale zorginstellingen en verstrekt garanties op leningen aan zorginstellingen . Vanwege de financiële risico's die de borgstelling met zich meebrengt , moet voldaan zijn aan een aantal toetredingscriteria van het fonds om als lid toegelaten worden . In de praktijk blijkt dat een groeiend aantal zorginstellingen zowel een garantiestelling van het Rijk heeft als aangesloten is bij het WfZ .

WR-P-E-F-0000001021.dcoi
Ziekenhuizen vergelijken doelmatigheid operatiekamers Persbericht , 17-12-2003 Acht Nederlandse ziekenhuizen , georganiseerd in De Ziekenhuisketen , hebben de bedrijfsvoering van meer dan 100 operatiekamers met elkaar vergeleken . Hieruit blijkt dat er grote verschillen zijn en dat met een gerichte aanpak de doelmatigheid en kwaliteit nog te verbeteren valt . De methode en algemene conclusies van het onderzoek zijn vandaag toegelicht aan minister Hoogervorst ( Volksgezondheid , Welzijn en Sport ) . Hoogervorst stimuleert dat ziekenhuizen meer met elkaar worden vergeleken en op zoek gaan naar goede voorbeelden . Hij heeft hiervoor in november het programma Sneller Beter gestart ( zie www.snellerbeter.nl ) . Hoogervorst is zeer positief over het initiatief dat de acht ziekenhuizen hebben genomen . ' Het getuigt van maatschappelijk ondernemerschap en durf om jezelf als ziekenhuis te vergelijken met een ander ziekenhuis . Ziekenhuizen die zo'n stap zetten zullen in een meer marktgerichte omgeving beter in staat zijn in te spelen op de wensen van de patiënt en tegelijkertijd in staat zijn hun bedrijfsvoering goed op orde te krijgen ' . Uit het onderzoek blijken grote verschillen in de logistiek en bedrijfsvoering van de operatiekamercomplexen . Ziekenhuizen kunnen verbeteringen aanbrengen op een aantal terreinen : het planmatig omgaan met spoedpatiënten , het inroosteren van personeel en operatiekamers , de logistieke organisatie binnen de operatiekamers en het terugdringen van de tijdsduur van een operatieve ingreep . De ziekenhuizen kunnen onderling veel van elkaar leren , zo toont het onderzoek aan dat in opdracht van de Ziekenhuisketen is uitgevoerd door het adviesbureau Plexus Medical Group . De acht ziekenhuizen georganiseerd in De Ziekenhuisketen hebben afgesproken dat plannen worden gemaakt om de doelmatigheid in de operatiekamers de komende jaren verder te gaan verbeteren . De deelnemende ziekenhuizen zijn Medisch Centrum Alkmaar Ziekenhuisgroep Twente ( Almelo / Hengelo ) , Meander Medisch Centrum ( Amersfoort ) , Reinier de Graaf Groep ( Delft ) , Jeroen Bosch Ziekenhuis ( ' s-Hertogenbosch ) , Kennemer Gasthuis ( Haarlem ) , Maaslandziekenhuis ( Sittard ) en Máxima Medisch Centrum ( Eindhoven / Veldhoven ) .

WR-P-E-F-0000001022.dcoi
Steven van Eijck nieuwe Commissaris Jeugd- en jongerenbeleid Persbericht , 16-12-2003 Dit is een persbericht van Operatie Jong Steven van Eijck , voormalig staatssecretaris van Financiën is vandaag door het kabinet aangesteld als Commissaris Jeugd- en jongerenbeleid . Het is voor het eerst dat er een Commissaris wordt benoemd voor de jeugd . Het is ook voor het eerst dat iemand wordt aangesteld die concreet op alle niveaus aan de slag gaat . Samen met de departementen , de lokale en provinciale overheid , scholen , instellingen en de jeugd zelf . De commissaris gaat het kabinet gevraagd en ongevraagd adviseren over het verbeteren van het jeugdbeleid . De commissaris zal zich de komende drie jaar inzetten om knelpunten in het jeugdbeleid op te lossen en samenwerking tussen departementen , provincies , gemeenten en instellingen te bevorderen . Begin dit jaar zijn zes bewindspersonen Donner van Justitie , Verdonk van Vreemdelingenzaken en Integratie , van der Hoeven van OCW , de Geus van SZW , De Graaf van Bestuurlijke Vernieuwing en Koninkrijksrelaties en Ross van VWS gestart met Operatie JONG . Met Operatie JONG willen de ministeries concrete knelpunten in het jeugdbeleid oplossen voor 2007 . Die knelpunten zijn vastgelegd in de ' proeve van de jeugdagenda ' . In de ' proeve van de Jeugdagenda ' staan de doelstellingen van het kabinet aangaande het jeugdbeleid voor de komende jaren . Deze doelstellingen zijn : een jeugdwerkloosheid die niet meer is dan het dubbele van de totale werkloosheid in % de helft minder voortijdig schoolverlaters in 2010 en een derde minder in 2006 , minder onderwijsachterstanden bij 2 tot 6 jarigen door de helft van deze kinderen taalprogramma's ( VVE ) te geven , 25 procent minder taalachterstanden bij achterstandsleerlingen , verminderen van de jeugdcriminaliteit , versterken van de vitale rol van het onderwijs , bevorderen van inburgering en integratie , realiseren van het recht op jeugdzorg , een effectieve aanpak en preventie van huiselijk geweld , bieden van een sluitend dagarrangement

WR-P-E-F-0000001023.dcoi
Kabinet besluit tot invoering tegemoetkomingsregeling Persbericht , 12-12-2003 De ministerraad heeft op voorstel van minister Hoogervorst van Volksgezondheid , Welzijn en Sport ingestemd met de invoering van een tegemoetkomingsregeling buitengewone uitgaven ( de zogenaamde ' verzilveringsregeling ' ) . Deze subsidieregeling is toegezegd door de minister-president tijdens de regeringsverklaring en is aangekondigd in de begroting van Volksgezondheid , Welzijn en Sport ( VWS ) . Het Tijdelijk Besluit Tegemoetkoming buitengewone uitgaven ( Tbu ) regelt een tegemoetkoming voor burgers die langs fiscale weg door de combinatie van de hoogte van hun inkomen en de totale hoogte van hun aftrekposten en heffingskortingen niet de volledige waarde van hun aftrek van buitengewone uitgaven kunnen effectueren . Het gaat hier om circa 305.000 personen , vooral ouderen , chronisch zieken en gehandicapten in de lagere inkomenscategorieën die relatief hoge buitengewone uitgaven hebben . De regeling heeft tot gevolg dat belanghebbenden voor wie geldt dat hun buitengewone uitgaven niet hebben geleid tot lagere inkomstenbelasting / premie volksverzekeringen , een tegemoetkoming kunnen krijgen gebaseerd op het voor de betrokkene geldende belastingtarief . Voor het vaststellen van de in aanmerking te nemen buitengewone uitgaven wordt volledig aangesloten bij de daarvoor geldende fiscale systematiek . De regeling komt ten laste van de begroting van VWS en wordt uitgevoerd door de Belastingdienst . De belanghebbende hoeft zelf geen aanvraag in te dienen voor tegemoetkoming . Bij de definitieve aanslag inkomstenbelasting zullen de aanslagen waarop geen inkomstenbelasting en premies volksverzekeringen is verschuldigd , en waarbij tevens buitengewone uitgaven zijn opgevoerd , eruit gelicht worden . Burgers moeten wel belastingaangifte doen om voor de verzilveringsregeling in aanmerking te komen . Er zal een voorlichtingscampagne worden gestart om burgers te wijzen op de mogelijkheden van de buitengewone uitgaven in het kader van de inkomstenbelasting en de nieuwe Tegemoetkomingsregeling buitengewone uitgaven . Dit persbericht is op vrijdag 12 december 2003 , na afloop van de ministerraad , uitgebracht door de Rijksvoorlichtingsdienst RVD .

WR-P-E-F-0000001024.dcoi
Structurele behandeling heroïneverslaving Persbericht , 11-12-2003 Het kabinet heeft op voorstel van minister Hoogervorst van Volksgezondheid , Welzijn en Sport besloten de zes huidige behandelunits voor heroïneverslaafden met de bestaande capaciteit van 300 behandelplaatsen door te laten gaan . Aan de hand van een evaluatie door de Centrale Commissie Behandeling Heroïneverslaafden ( CCBH ) wordt in het voorjaar van 2004 bezien of de huidige situatie aangepast moet worden . Dit houdt in dat de behandeling van heroïne vooralsnog in het kader van onderzoek plaatsvindt . Hiervoor is structureel € 5 miljoen per jaar beschikbaar gesteld . Behandeling in de zes grote steden ( Rotterdam , Utrecht , Amsterdam , Den Haag , Groningen en Heerlen ) is daarmee mogelijk . De steden blijven zelf financieel verantwoordelijk voor de huisvesting . Het kabinet streeft er naar de behandelunits in de verslavingszorginstellingen onder te brengen . Deze zijn nu al gekoppeld aan de verslavingszorginstellingen , maar zijn nog zelfstandig georganiseerd . Dit staat in de brief die Hoogervorst vandaag naar de Tweede Kamer stuurt . De Minister van VWS heeft in 2002 de Commissie Invoeringsaspecten Behandeling Heroïneverslaafden ( CIBH ) ingesteld , om te adviseren over de mogelijke landelijke invoering van behandeling met heroïne . Volgens het advies van de CIBH zouden er in Nederland ongeveer 15 behandelunits moeten komen en zou de behandeling moeten worden gefinancierd op grond van de AWBZ . Het kabinet heeft gekozen voor handhaving van de huidige capaciteit en zal met de zes steden op basis van convenanten afspraken maken over financiering . Vorig jaar bestond een Kamermeerderheid voor handhaving , maar niet voor uitbreiding van de behandelmogelijkheden . De Kamer gaf aan over uitbreiding het oordeel van het nieuwe kabinet af te wachten . In het hoofdlijnenakkoord is opgenomen dat de zes bestaande behandelunits met dezelfde capaciteit de heroïnebehandeling mogen voortzetten . Behandeling met heroïne naast methadon is geen ' vrije verstrekking van drugs ' . Het gaat om een medische behandeling van een beperkte groep ernstig zieke , chronisch heroïneverslaafden die geen baat hebben gehad bij andere behandelingen binnen de verslavingszorg . Het doel van de behandeling is verdere gezondheidsschade zoveel mogelijk te voorkomen en verbeteringen bewerkstelligen in de lichamelijke en geestelijke gezondheid van de patiënt . Tweede doel is beter functioneren in de maatschappij , zonder overlast of criminaliteit te veroorzaken . Om voor heroïnebehandeling in aanmerking te komen , moet een heroïneverslaafde aan een aantal criteria voldoen . Onder andere : meer dan vijf jaar heroïneafhankelijk , chronisch verslaafd en zonder succes eerder behandeld in een methadonprogramma , slechte lichamelijke of geestelijke gezondheid , ouder dan 35 jaar . Na een jaar behandeling dient elke patiënt een van tevoren vastgelegde verbetering bereikt te hebben . Dit wordt vastgelegd in een behandelcontract . Net als bij andere behandeling geldt , dat wanneer de behandeling niet werkt , deze zal worden gestaakt . In dat geval wordt de behandeling op een zorgvuldige manier afgebouwd .

WR-P-E-F-0000001025.dcoi
Nieuwe Geneesmiddelenwet : vereenvoudiging en vermindering regels Persbericht , 8-12-2003 Minister Hoogervorst heeft vandaag namens het kabinet een voorstel voor een nieuwe Geneesmiddelenwet bij de Tweede Kamer ingediend . Deze Geneesmiddelenwet zal de huidige , verouderde Wet op de Geneesmiddelenvoorziening ( WOG ) uit 1963 gaan vervangen . Doelstelling is modernisering , vereenvoudiging en terugdringing van het aantal regels en aanpassing aan Europese regelgeving . De Geneesmiddelenwet reguleert de vervaardiging , toelating tot de markt en distributie van geneesmiddelen tot aan de patiënt en consument . Bepalingen over de wijze waarop apothekers hun beroep moeten uitoefenen komen niet meer voor ; dat is aan de beroepsgroep zelf binnen de kaders van de Kwaliteitswet zorginstellingen en de Wet Beroepen in de individuele gezondheidszorg ( Wet BIG ) . Dit wetsvoorstel staat los van het beleid dat erop is gericht de geneesmiddelenuitgaven terug te dringen . Zelfzorggeneesmiddelen , zoals paracetamol en hoestdrank , zullen straks vrij verkrijgbaar zijn in bijvoorbeeld tankstations , supermarkten en andere winkels , dus zonder tussenkomst van een drogist of apotheker . Hiertoe wordt de drogistenvergunning afgeschaft . Deze geneesmiddelen zijn zonder recept van een arts verkrijgbaar , vereisen geen medische begeleiding en zijn bij normaal gebruik veilig . Verplichte tussenkomst van een drogist is uit een oogpunt van volksgezondheid niet noodzakelijk . De regering vindt het niet meer passend om aan drogisten een wettelijk monopolie toe te kennen op de verkoop van zelfzorgmiddelen . Het gaat namelijk om een gewone economische activiteit . De receptgeneesmiddelen blijven alleen verkrijgbaar bij de apotheek . In gebieden waar weinig apotheken zijn , kunnen huisartsen toestemming vragen om zelf een apotheek te houden . Deze zogenaamde apotheekhoudend huisarts blijft ook in de nieuwe Geneesmiddelenwet opgenomen , omdat dit in dunbevolkte gebieden vaak de beste oplossing is om geneesmiddelen bij de patiënt te krijgen . Twee belangrijke instanties in de Geneesmiddelenwet zijn het College ter beoordeling van geneesmiddelen ( CBG ) en de Inspectie voor de Gezondheidszorg ( IGZ ) . Het College ter beoordeling van geneesmiddelen bekijkt , vóórdat geneesmiddelen op de markt komen , of ze werkzaam en veilig zijn . Is dat niet het geval dan geeft het College geen goedkeuring en is het verboden om dat middel in de handel te brengen .

WR-P-E-F-0000001026.dcoi
Rapport inspecties over Roermond bevestigt nut gezinscoach Persbericht , 3-12-2003 Meer samenwerking tussen hulpverleners , het gebruik van gezinscoaches en een betere uitvoering van het gemeentelijk jeugdbeleid . Dat zijn enkele punten waarmee staatssecretaris Clémence Ross-van Dorp de keten van voorzieningen voor kinderen en gezinnen in probleemsituaties wil versterken . Ze schrijft dit in een brief aan de Tweede Kamer , naar aanleiding van het rapport ' Horen , zien en niet zwijgen ' van de Inspectie voor de Gezondheidszorg , de Inspectie van het Onderwijs , de Inspectie Openbare Orde en Veiligheid , de Inspectie jeugdhulpverlening en jeugdbescherming en het Verwey-Jonker Instituut . De Inspecties beschrijven in dit rapport de handelswijze en samenwerking van de diverse instanties die vorig jaar betrokken waren bij het gezinsdrama in Roermond Met de voorgenomen acties vervolgt Ross de weg die ze al eerder insloeg . Net na het gezinsdrama in Roermond ( 2002 ) , besloot Ross onder andere tot het introduceren van een zogenoemde gezinscoach . Het gaat er hierbij om dat één van de hulpverleners een coördinerende rol vervult en het gezin met meervoudige complexe vragen helpt het overzicht te houden . Verder hebben vijf ministeries die zich bezig houden met jeugd de Operatie Jong opgezet . Dit project moet er ondermeer toe leiden dat in voorzieningen voor jeugd meer samenhang komt . Ook heeft de staatssecretaris afspraken gemaakt met gemeenten over de minimale eisen waaraan het gemeentelijk jeugdbeleid moet voldoen , zoals opvoedingsondersteuning en gezinscoaching . Het kabinet trekt voor de versterking van het jeugdbeleid de komende jaren extra geld uit . De extra investeringen in het totale jeugdbeleid lopen op van 22 miljoen euro in 2004 tot 77 miljoen in 2007 . Ross deelt de mening van de inspecties dat er in de keten van het jeugdbeleid / de jeugdzorg nog veel te verbeteren valt . ' Ik zal alles op alles zetten voorwaarden te scheppen waarmee betrokkenen op provinciaal , lokaal en uitvoerend niveau concrete verbeterstappen kunnen zetten . '

WR-P-E-F-0000001027.dcoi
Samenwerking tussen instellingen voor probleemgezinnen onvoldoende Persbericht , 3-12-2003 Problemen bij gezinnen en kinderen worden vaak te laat gesignaleerd . De verschillende instellingen voor kinderen en gezinnen in probleemsituaties werken onvoldoende samen . Dit blijkt uit het onderzoek " Horen , zien , niet zwijgen " naar de kwaliteit van de keten van voorzieningen voor kinderen en gezinnen in probleemsituaties . Dit onderzoek is uitgevoerd door de Inspectie Jeugdhulpverlening en Jeugdbescherming , de Inspectie voor de Gezondheidszorg , de Inspectie van het Onderwijs en de Inspectie Openbare Orde en Veiligheid . Aan voorzieningen voor kinderen en gezinnen in probleemsituaties ontbreekt het niet . Wel laat de samenwerking tussen deze voorzieningen veel te wensen over . Het is ( nog ) geen vanzelfsprekendheid dat instanties over de eigen muren heenkijken , dat duidelijk is wie waarvoor verantwoordelijk is en dat informatie met anderen wordt gedeeld . Er is onvoldoende regie van de ( gemeentelijke ) overheid . Hulpverleners gebruiken verder de privacywetgeving te pas en te onpas als reden om informatie niet door te geven . En het ontbreekt aan integraal toezicht op de kwaliteit van de keten , doordat het toezicht per sector is georganiseerd . Het onderzoek werd gestart nadat de Inspectie jeugdhulpverlening en jeugdbescherming vorig jaar na het gezinsdrama in Roermond constateerde dat het bij de hulp van de onderzochte instanties aan het probleemgezin aan continuïteit en duidelijkheid heeft ontbroken . Het onderzoek geeft inzicht in het functioneren en de kwaliteit van de keten van voorzieningen , zoals het onderwijs , de jeugdzorg , de gezondheidszorg , de maatschappelijke dienstverlening , het welzijn en de kinderopvang . Ook doen de gezamenlijke inspecties praktische voorstellen ter versterking van de kwaliteit van de keten , zodat de leefsituatie van gezinnen in probleemsituaties daadwerkelijk verbetert en escalatie zoveel mogelijk voorkomen wordt . De aanbevelingen zijn op hoofdlijnen : De betrokken partijen : organiseer gezamenlijk een makkelijk bereikbaar meldpunt waar signalen van kinderen en gezinnen in probleemsituaties worden opgepakt . Het management van hulpinstellingen : neem verantwoordelijkheid voor samenwerking bij hulpverlening en geef werkers in het veld daarvoor de ruimte . Gemeenten : neem verantwoordelijkheid als regisseur van de keten van hulpverlenende en dienstverlenende voorzieningen . De inspecties : organiseer het toezicht zodanig dat het gericht is op de kwaliteit van de keten van voorzieningen . De landelijke en provinciale overheden : intensiveer de voorlichting over ( privacy - ) wetgeving .

WR-P-E-F-0000001028.dcoi
Standpunt ministeries effecten van humane genoctrooien Persbericht , 28-11-2003 De staatssecretarissen Ross en Van Gennip van Volksgezondheid , Welzijn en Sport ( VWS ) en Economische Zaken ( EZ ) en minister Van der Hoeven van Onderwijs , Cultuur en Wetenschap ( OCW ) sturen vandaag een gezamenlijk standpunt over de effecten van menselijke genoctrooien op het innovatie ,- gezondheids ,- en wetenschapsbeleid naar de Tweede Kamer . De bewindspersonen stemmen in met de teneur van de rapporten ' De code van het genoctrooi , studie naar de effecten van gen-gerelateerde octrooien op gezondheidszorg en innovatie ' van Bureau Van de Bunt en ' De gevolgen van het octrooieren van humane genen voor het wetenschappelijk onderzoek in Nederland ' van de Koninklijke Akademie van Wetenschappen ( KNAW ) . De bewindspersonen geven wel aan dat beide rapporten een momentopname vormen in een zich snel ontwikkeld technologiegebied . Ontwikkelingen die op nationaal en internationaal gebied plaatsvinden dienen daarom nauwlettend gevolgd te worden . Uit de rapporten , die ingaan op de biologische en juridische aspecten , blijkt dat het wettelijke octrooisysteem niet het geëigende middel is om ongewenste maatschappelijke effecten te voorkomen . Het wettelijke octrooisysteem biedt een goede basis voor het terugverdienen van investeringskosten voor onderzoek en ontwikkeling . Een ongewenste toepassing van een uitvinding moet worden voorkomen door andere wet- en regelgeving . Er bestaat daarom geen aanleiding om het wettelijke octrooisysteem aan te passen of om op internationaal niveau te pleiten voor afschaffing van octrooien op genen en delen van een gen . De rapporten zijn in opdracht van de ministeries van VWS , EZ en OCW opgesteld . De aanleiding waren vragen uit de Tweede Kamer over verleende octrooien op het BRCA1- en BRCA2-gen aan het Amerikaanse bedrijf Myriad Genetics . Deze genen kunnen een aanleg voor borsten eierstokkanker aantonen . De overheid heeft destijds onderkend dat er wellicht ongewenste maatschappelijke effecten kunnen optreden als gevolg van het octrooieren van menselijke genen en delen van genen en heeft toegezegd dit nader te onderzoeken . Ethische aspecten zijn buiten de studies gelaten , maar omdat hierover vaak bezorgdheid wordt geuit zal aan deze aspecten zal afzonderlijke aandacht worden besteed in een informatieve notitie die volgend jaar aan de Tweede Kamer wordt aangeboden .

WR-P-E-F-0000001029.dcoi
Ministerraad stemt in met kabinetsstandpunt ' Meekijken gewenst ' Persbericht , 21-11-2003 De ministerraad heeft op voorstel van staatssecretaris Ross van Volksgezondheid , Welzijn en Sport ingestemd met een kabinetsreactie op een rapport over zelfregulering bij audiovisuele producten . Het kabinet is van mening dat het Nederlands Instituut voor de Classificatie van Audiovisuele Media ( NICAM ) zijn bestaansrecht heeft bewezen . De zogenaamde Kijkwijzer is een succesvolle opvolger van de wettelijke Filmkeuring , bioscoophouders zijn alerter geworden bij het toelaten tot filmvoorstellingen , en bij de televisie is sprake van aanzienlijke verbetering . Ook in de branche van video en dvd treden verbeteringen op . In het standpunt ' Meekijken gewenst ! ' noemt het kabinet tevens enkele verbeterpunten . Zo moeten ouders meer worden betrokken bij het NICAM en zouden leeftijdsaanduidingen permanent in beeld gebracht moeten worden . Verder moet meer rekening gehouden worden met kinderen bij het aankondigen overdag van programma's die 's avonds worden uitgezonden . De overheid heeft tot dusverre substantieel bijgedragen aan de kosten van het NICAM . Vanaf 2006 moeten de activiteiten betaald worden door de brancheorganisaties . Met ingang van 2004 gaat de primaire verantwoordelijkheid voor het beleid over van Volksgezondheid , Welzijn en Sport naar Onderwijs , Cultuur en Wetenschap . Dit persbericht is op 21 november 2003 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000001030.dcoi
Zorgautoriteit gaat toezicht houden op zorgmarkten Persbericht , 21-11-2003 De ministerraad heeft op voorstel van minister Hoogervorst van Volksgezondheid , Welzijn en Sport besloten een specifieke toezichthouder voor de zorgsector in te stellen : de Zorgautoriteit . Een dergelijke toezichthouder is nodig omdat het kabinet heeft gekozen voor gereguleerde introductie van marktprikkels in de zorg . De Zorgautoriteit gaat zich onder andere bezighouden met het volgen van de prijsontwikkeling op markten in de zorg waar de prijzen vrij zijn . Bij ongewenste ontwikkelingen kan de Zorgautoriteit zelf ingrijpen of de minister van VWS adviseren maatregelen te nemen . Voor markten waar de prijzen nog niet zijn losgelaten , zal de Zorgautoriteit zich onder andere bezighouden met het ontwikkelen van meer prikkelende regels voor die prijzen , opdat de zorgaanbieders worden gestimuleerd om de beste prijs / kwaliteit verhouding te leveren . Het kabinet heeft besloten dat het huidige College Tarieven Gezondheidszorg ( CTG ) opgaat in de Zorgautoriteit . De opbouw van de Zorgautoriteit begint in 2004 door een projecteenheid bij het CTG te positioneren . Bij de benoeming van het bestuur van het CTG / Zorgautoriteit i.o. in het voorjaar van 2004 houdt het kabinet rekening met de nieuwe taken én met de omslag die het CTG moet maken in organisatie , werkwijze en cultuur . In 2006 krijgt de Zorgautoriteit een wettelijke basis ( Wet op de Zorgautoriteit ) . Tot die tijd vormt de ( herziene ) Wet Tarieven Gezondheidszorg de wettelijke basis . De Zorgautoriteit zal van het begin af aan nauw samenwerken met de Nederlandse Mededingingsautoriteit ( NMa ) . Uiterlijk in 2008 gaat de Zorgautoriteit op in de NMa , zodat belangrijke zorgmarktfuncties in één hand komen . Dit persbericht is op 21 november 2003 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000001031.dcoi
Afbakening over te hevelen op genezing gerichte zorg vastgesteld Persbericht , 21-11-2003 De ministerraad heeft op voorstel van minister Hoogervorst en staatssecretaris Ross van Volksgezondheid , Welzijn en Sport besloten met ingang van 1 januari 2006 de intramurale Geestelijke Gezondheidszorg ( GGZ ) met een maximering tot één jaar en de extramurale GGZ in zijn geheel over te hevelen naar de standaardverzekering curatieve zorg . De overheveling van de op genezing gerichte zorg vindt plaats om de Algemene Wet Bijzondere Ziektekosten ( AWBZ ) weer een verzekering voor langdurige , continue zorg te laten worden . Tevens zorgt het overhevelen voor meer samenhang in de curatieve zorg en de AWBZ . In beide verzekeringssystemen bestaat er een recht op zorg . De overheveling heeft dus geen gevolgen voor het recht op zorg van patiënten . De afbakening is de uitwerking van de afspraken in het Hoofdlijnenakkoord over de stelselherziening in de zorg . Het gekozen model past tevens in de beleidslijn over modernisering van de GGZ . Deze beleidslijn wordt door minister Hoogervorst uiteengezet in het standpunt op het rapport ' Zorg van Velen ' van de landelijke commissie geestelijke volksgezondheid dat gelijktijdig met de brief over de overheveling naar de Tweede Kamer wordt gezonden . Dit persbericht is op 21 november 2003 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000001032.dcoi
Huisartsen moeten meer gaan samenwerken met andere zorgverleners Persbericht , 21-11-2003 Een sterke eerstelijnsgezondheidszorg is belangrijk om de gezondheidszorg toegankelijk en betaalbaar te houden . Om dit ook in de toekomst te kunnen blijven doen zullen huisartsen , verpleegkundigen , verloskundigen , fysiotherapeuten , maatschappelijk werk en Riagg's veel beter moeten gaan samenwerken . Dit staat in een nota die minister Hoogervorst van Volksgezondheid , Welzijn en Sport ( VWS ) namens het kabinet aan de Tweede Kamer zal aanbieden . Zorgverzekeraars zullen samenwerking in de eerstelijnsgezondheidszorg moeten stimuleren , zodat er voor de huisartsen aantrekkelijke , moderne werkplekken ontstaan . Dit kan alleen worden bereikt door de eerstelijnsgezondheidszorg anders te organiseren . Nieuwe beroepen zoals nurse practitioners en physician assistents kunnen daar - vooral in de zorg voor chronisch zieken en ouderen - een belangrijke bijdrage aan leveren . Hierdoor krijgen huisartsen mogelijkheden om meer patiënten in de praktijk op te nemen , zodat het huisartsentekort afneemt en de dienstverlening in landelijke gebieden op peil blijft . Het ministerie van VWS zal er samen met de beroepsorganisaties en de zorgverzekeraars voor zorgdragen dat goede voorbeelden van samenwerking snel worden verspreid in het land , onder andere via de website www.snellerbeter.nl . Partijen in de regio moeten zelf bepalen hoe zorgverleners in de eerste lijn gaan samenwerken . Dit past binnen het concept van gereguleerde marktwerking , dat geleidelijk in de zorg wordt ingevoerd . Op termijn zullen zorgverzekeraars en aanbieders zich onderling moeten gaan onderscheiden om de gunst van de klant . De keuzemogelijkheden voor de klant zullen hierdoor aanzienlijk toenemen , bijvoorbeeld via avondspreekuren . Om dit alles te bereiken zal het oude financieringsstelsel van de huisartsen worden aangepast . Zorgverzekeraars en huisartsen zullen vóór 1 februari 2004 met een uitgewerkt voorstel komen . Verder worden de bestaande , per beroepsgroep georganiseerde ondersteuningsstructuren , omgevormd naar één structuur voor alle aanbieders in de eerstelijnsgezondheidszorg . Zorgverzekeraars krijgen een belangrijke rol om dit regionaal vorm te geven . Dit persbericht is op 21 november 2003 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000001033.dcoi
Ziekenfonds bepaalt keuze geneesmiddel Persbericht , 21-11-2003 Ziekenfondsen kunnen voortaan bepalen dat niet meer alle geneesmiddelen worden vergoed . Onnodig dure geneesmiddelen waarvan ook een goedkopere , identieke variant bestaat kunnen worden uitgesloten . De ministerraad heeft op voorstel van minister Hoogervorst van Volksgezondheid , Welzijn en Sport met een daartoe strekkend besluit ingestemd . De maatregel gaat binnen een paar weken in en is de eerste stap van het onlangs gepresenteerde medicijnplan van Hoogervorst om te komen tot lagere geneesmiddelenprijzen . De ziekenfondsen spelen hier een grote rol in . Er zijn vaak meerdere geneesmiddelen met dezelfde werkzame stof op de markt . Deze geneesmiddelen zijn van dezelfde kwaliteit , alleen de prijs kan verschillen . Met deze regeling kan een ziekenfonds bepalen dat nog maar één van deze geneesmiddelen wordt vergoed . Wel kan een arts vaststellen dat een patiënt toch in aanmerking komt voor een ander en mogelijk duurder medicijn , bijvoorbeeld in geval van een allergie voor een kleurstof . Met de maatregel ( de zogenaamde preferentiemaatregel ) krijgen ziekenfondsen de mogelijkheid om apothekers goedkopere , maar kwalitatief gelijkwaardige producten aan hun klanten te laten afleveren . Als de ziekenfondsen hier actief werk van maken , is het voordeel daarvan dat de patiënt minder betaalt , de premies minder snel stijgen en fabrikanten worden gestimuleerd hun prijzen te verlagen . Voor de patiënt verandert er niets , hij houdt recht op alle medicijnen ( werkzame stoffen ) . Overigens kunnen de ziekenfondsen ook nu goedkopere medicijnen - laten - inkopen . Ze kunnen dat echter nu nog niet verplichten . Daarover deed het Gerechtshof in Arnhem onlangs uitspraak naar aanleiding van een geschil tussen apothekers en een ziekenfonds . Het hof oordeelde dat ziekenfondsen alleen eenzijdig kunnen bepalen welke medicijnen apothekers mogen leveren als daar een wettelijke basis voor is . De beschreven regeling wordt vastgelegd in een Algemene Maatregel van Bestuur ( AMvB ) . Daarmee is volgens het kabinet ook tegemoet gekomen aan de bezwaren van het Gerechtshof . Dit persbericht is op 21 november 2003 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000001034.dcoi
Kabinetsstandpunt prenatale screening Persbericht , 21-11-2003 De ministerraad heeft op voorstel van staatssecretaris Ross van Volksgezondheid , Welzijn en Sport besloten eisen te stellen aan prenatale screening , het vaststellen van een erfelijke of aangeboren afwijking in de vroege zwangerschap . Aan uitvoering en uitvoerders zullen kwaliteitseisen worden gesteld , waarvoor het College voor Zorgverzekeringen samen met betrokken partijen een landelijk kwaliteitssysteem gaat opzetten . De huidige criteria voor het aanbieden van prenatale screening naar het syndroom van Down en neuralebuisdefect ( open ruggetje ) - een leeftijdsgrens van 36 jaar of een medische indicatie - blijven gehandhaafd . Hiermee sluit het kabinet aan bij de richtlijnen zoals die door de beroepsvereniging Nederlandse Vereniging voor Obstetrie en Gynaecologie in de praktijk worden uitgevoerd . Zwangere vrouwen jonger dan 36 jaar die om een kansbepalend onderzoek vragen zonder dat hiervoor een medische indicatie is , kunnen dat ook in de toekomst krijgen . Dit persbericht is op 21 november 2003 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000001035.dcoi
Kabinet trekt miljoenen extra uit voor verbetering maatschappelijke opvang Persbericht , 21-11-2003 De ministerraad heeft er op voorstel van staatssecretaris Ross van Volksgezondheid , Welzijn en Sport mee ingestemd extra geld uit te trekken voor het verbeteren van de maatschappelijke opvang . Het gaat om een bedrag dat oploopt tot 15 miljoen euro in 2007 . Aanleiding vormen de uitkomsten van een interdepartementaal beleidsonderzoek ( IBO ) waaruit blijkt dat de voorzieningen in en rondom de maatschappelijke opvang niet goed op elkaar aansluiten . Hierdoor neemt de druk op de opvang toe en is de opvang in de praktijk voor een deel van de mensen een permanente voorziening geworden . Ook het niet beschikbaar zijn van goedkope woningen en de instroom van ex-gedetineerden in de maatschappelijke opvang dragen bij aan verstopping . Daarnaast is gebleken dat de opvang van vrouwen verbetering behoeft . Het kabinet wil de ' verstopping ' in de dak- en thuislozenopvang aanpakken en de organisatie van de maatschappelijke opvang en vrouwenopvang verbeteren . De staatssecretaris van VWS zal afspraken maken met de gemeenten om het extra geld voor dat doel in te zetten . De gemeenten zullen op hun beurt afspraken maken met woningcorporaties en zorgkantoren over permanente huisvesting en waar nodig zorgverlening . Het kabinet trekt tevens extra geld uit om de efficiëntie te vergroten van opvang van vrouwen in ernstig bedreigende situaties . De toegang tot de vrouwenopvang wordt verbeterd . Bovendien wordt een deel van het extra geld ingezet voor advies- en meldpunten huiselijk geweld . Een klein deel van het extra geld is bestemd om de aansluiting te verbeteren tussen detentie en opvang van ex-gedetineerden . Dit persbericht is op 21 november 2003 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000001036.dcoi
Kabinet stelt taskforce in om discriminatie vanwege handicap te voorkomen Persbericht , 21-11-2003 Op 1 december 2003 treedt de ' Wet gelijke behandeling op grond van handicap of chronische ziekte ' in werking . Vanaf dat moment geldt een discriminatieverbod op grond van een handicap of chronische ziekte Het kabinet heeft op verzoek van de Tweede Kamer een actieplan opgesteld om gelijke behandeling in de praktijk te brengen . Het kabinet kondigt in het actieplan aan dat het een werkgroep gaat instellen om daaraan bij te dragen . Ook gaat het kabinet zelf het goede voorbeeld geven . De ministerraad heeft hier op voorstel van minister Hoogervorst van Volksgezondheid , Welzijn en Sport mee ingestemd . De in te stellen ' Taskforce ' moet organisaties gaan aansporen te kijken door de ogen van gehandicapten , chronisch zieken , ouderen of mensen met een psychische aandoening . Het doel is om vroegtijdig rekening met deze groepen te houden . Bij veel gebouwen wordt bijvoorbeeld achteraf een rolstoelhelling of - lift langs een trap aangelegd , terwijl de entree ook heel goed op straatniveau kan worden gepland . Achteraf aanpassen lost het probleem wel op , maar plaatst gehandicapten onnodig in een uitzonderingspositie . Het kabinetsbeleid is juist gericht op ' meedoen ' . RVD , 21.11.2003

WR-P-E-F-0000001037.dcoi
Ruimte voor onderzoek met embryonale stamcellen voor nieuwe medische behandelingen Persbericht , 20-11-2003 Onderzoek naar en toepassing van het gebruik van menselijke embryonale stamcellen moet niet onnodig geremd worden door Europese , en in het verlengde daarvan , nationale regelgeving . Dat is de mening van een aantal organisaties op het gebied van wetenschap , patiënten en industrie . Het betreft het Forum Biotechnologie en Genetica ( FBG ) , ZonMw ( de Nederlandse organisatie voor innovatie van gezondheidsonderzoek en gezondheidszorg ) , de Vereniging Samenwerkende Ouder- en Patiëntenorganisaties ( VSOP ) , de Koninklijke Nederlandse Akademie van Wetenschappen ( KNAW ) , de Nederlandse organisatie voor Wetenschappelijk Onderzoek ( NWO ) , de Nederlandse Neurofederatie , de Vereniging van Universiteiten ( VSNU ) , Biofarmind , Nefarma en VNO-NCW . Zij schreven deze week een brief aan het Europarlement . Aanleiding voor de brief is de stemming volgende maand in het Europarlement over de aanvaarding van regelgeving die de veiligheid en kwaliteit wil garanderen van onderzoek met cellen en weefsels van menselijke oorsprong en van nieuwe behandelmethoden die daaruit voortvloeien . Aanleiding was ook de stemming die gisteren in het Europarlement plaatsvond over opheffing van een eenjarig moratorium op Europese financiering van onderzoek met embryonale stamcellen die zijn overgebleven van menselijke embryo's na een IVF-behandeling . Inmiddels is het resultaat van de stemming bekend en ten gunste van financiering van dergelijk onderzoek onder strikte ethische voorwaarden . In de politieke arena en in de publieke opinie bestaat er in Europa geen eensgezindheid over het gebruik van embryonale stamcellen . In de brief maken de organisaties duidelijk dat zij onderzoek met embryonale stamcellen voor de ontwikkeling van nieuwe mogelijkheden voor transplantaties wel de ruimte willen geven . Verwacht wordt dat mensen met de ziekte van Parkinson , multiple sclerose , suikerziekte , hartfalen , ruggenmerglaesies , vaatziekten , arthritis en hersenletsel als gevolg van een infarct , in de toekomst geholpen kunnen worden met celtransplantaten gekweekt uit deze stamcellen . Voorop staat het belang van patiënten , die nu niet of nauwelijks geholpen kunnen worden . Voor de organisaties is het aanvaardbaar dat stamcellen gebruikt worden die zijn overgebleven van menselijke embryo's na een IVF-behandeling . Vanuit een oogpunt van veiligheid en kwaliteit vinden zij dat er wel eisen gesteld moeten worden aan het gebruik en de toepassing van menselijke cellen en transplantaten . De organisaties schrijven verder dat ze het vooralsnog niet noodzakelijk vinden om menselijke embryo's te creëren door middel van kloneren voor het verkrijgen van patiënt-eigen stamcellen . Dit zogenaamde therapeutisch kloneren zou echter wel het probleem van weefselafstoting bij transplantaten kunnen oplossen en dient daarom niet bij voorbaat uitgesloten te worden . In de brief aan het Europarlement wordt tenslotte een verbod ondersteund op het reproductief kloneren , dat wil zeggen het gebruiken van deze techniek om een exacte kopie van een individu te maken . http://www.vsop.nl / http://www.nefarma.nl / http://www.forumbg.nl / http://www.neurofederatie.nl / http://www.zonmw.nl /

WR-P-E-F-0000001038.dcoi
Landelijk doelmatigheidsprogramma ` Sneller Beter ' van start Persbericht , 20-11-2003 Minister Hoogervorst ( Volksgezondheid , Welzijn en Sport ) geeft op donderdag 20 november samen met de Nederlandse Vereniging van Ziekenhuizen ( NVZ ) het startsein voor het landelijke programma ' Sneller Beter ' . Dit programma staat in het teken van de verdere verbetering van de doelmatigheid en kwaliteit in de curatieve zorg . In eerste instantie ligt de nadruk op de doelmatigheids- en kwaliteitsverbetering in de ziekenhuizen . Later wordt het uitgebreid naar de eerstelijnszorg ( o.a. huisartsen ) . De betrokken partners in het programma zijn naast de NVZ en het ministerie van VWS , de Inspectie Gezondheidszorg en de Consumentenbond . Uitgangspunt voor ' Sneller Beter ' is dat er ook met de huidige financiële middelen meer en betere zorg kan worden geleverd . Er is nog een flinke doelmatigheids- en kwaliteitswinst in de curatieve zorg mogelijk . Dat kan bereikt worden door middel van meer openheid over inzet van mensen en middelen ( transparantie ) , het onderling vergelijken van prestaties ( maatstafconcurrentie ofwel benchmarking ) , het werken op basis van normen en protocollen en het verspreiden van goede voorbeelden ( best practices ) . ' Op al deze fronten valt er in de Nederlandse ziekenhuizen en bij andere zorgverleners nog een wereld te winnen ' , aldus minister Hoogervorst . ' Er gebeuren heel veel goede dingen maar die zijn vaak niet zichtbaar voor de buitenwereld en worden onvoldoende met elkaar uitgewisseld . Die cultuur moet veranderen , zeker met het oog op het nieuwe ziektekostenstelsel dat in 2006 wordt ingevoerd . Zorgverleners en zorgverzekeraars zullen meer moeten gaan concurreren om de gunst van de cliënt . De overheid heeft als rol om dat proces te stimuleren en te ondersteunen ' . Het programma ' Sneller Beter ' bestaat uit drie peilers : Allereerst start er vanaf januari 2004 een benchmarktraject in een tiental ziekenhuizen . Tegelijkertijd zullen er samen met de NVZ landelijke bijeenkomsten worden gehouden met alle ruim 100 Nederlandse ziekenhuizen waarbij hun prestaties op het gebied van doelmatigheid onderling worden vergeleken . Deze bijeenkomsten hebben als doel ziekenhuizen nog meer bewust te maken van het nut van transparantie en benchmarking . Waarschijnlijk in twee regio's zal tevens een benchmark 1e lijnszorg onder huisartsen starten . Ten tweede heeft de Inspectie voor de Gezondheidszorg kwaliteitsindicatoren over goede en veilige ziekenhuiszorg ontwikkeld , zowel ziekenhuisbreed , als per specialisme en ziektebeeld . Deze set bevat indicatoren voor patiëntveiligheid zoals medicatie , wondinfecties en bloedtransfusiereacties en indicatoren voor patiëntenlogistiek , zoals wachttijden . Begin 2004 worden alle Nederlandse ziekenhuizen gevraagd informatie over deze indicatoren openbaar te maken . Ten derde loopt er het Landelijk Actieprogramma Kwaliteit , Innovatie en Doelmatigheid . In 2004 zal hier de nadruk komen te liggen op de verspreiding van goede voorbeelden ( best practices ) met name op het gebied van patiëntenlogistiek , patiëntveiligheid en zeggenschap . Voor wat betreft patiëntenlogistiek gaat het om de wijze waarop en de snelheid waarmee patiënten het behandelproces doorlopen . De winst die hier te behalen valt , zit vooral in een betere voorbereiding en de afstemming tussen de verschillende schakels in de keten . Maar het gaat bijvoorbeeld ook om het omgaan met afgezegde operaties . Het plan is vanaf 2004 aan acht ziekenhuizen de kans te bieden mee te doen aan deze verbeterprogramma's . Deze acht worden gefaseerd uitgebreid naar een twintigtal ziekenhuizen . Daarna zal dit als een olievlek zijn uitwerking hebben over de rest van Nederland . Ter ondersteuning van het programma ' Sneller Beter ' komt er een website http://www.snellerbeter.nl /

WR-P-E-F-0000001039.dcoi
Flinke capaciteitsuitbreiding hartoperaties en dotterbehandelingen Persbericht , 17-11-2003 De capaciteit voor het uitvoeren van open hartoperaties en dotterbehandelingen zal deze kabinetsperiode sterk worden uitgebreid . Hierdoor kan in principe aan de stijgende vraag tegemoet gekomen worden . Dit maakt minister Hoogervorst ( Volksgezondheid , Welzijn en Sport ) bekend in een brief aan de Tweede Kamer . Hij geeft hiermee gevolg aan de afspraken in het Hoofdlijnenakkoord om bij de aanpak van wachtlijsten prioriteit te geven aan levensbedreigende ziekten , waartoe ook hart- en vaatziekten behoren . In 2007 kunnen er 2.550 extra open hartoperaties worden uitgevoerd . De capaciteit stijgt daarmee van 14.897 naar 17.447 per jaar . Daarmee kan in voldoende mate tegemoet worden gekomen aan de stijgende zorgvraag die is berekend op 17.045 per jaar . In 2007 kunnen daarnaast 26.957 dotteroperaties worden uitgevoerd . De huidige capaciteit van 22.207 stijgt daarmee met 4.750 dotterbehandelingen per jaar . De zorgvraag is berekend op 24.471 en daar kan dus eveneens aan tegemoet worden gekomen . De capaciteitsuitbreiding vindt plaats in de ziekenhuizen Leyenburg ( Den Haag ) , Rijnland ( Leiderdorp ) , LUMC ( Leiden ) , Medisch Spectrum Twente ( Enschede ) , Medisch Centrum Alkmaar en Medisch Centrum Leeuwarden . De wachttijden voor dotteren bedraagt op dit moment 4,8 weken en voor open hartoperaties 13,9 weken . De wachtlijst bedraagt circa 780 mensen voor een dotterbehandeling en circa 1.700 mensen voor een open hartoperatie . Daarvan wacht minder dan de helft langer dan de Treek-norm van zeven weken . De vraag naar dotterbehandelingen en open hartoperaties zal ieder jaar met 2 % stijgen .

WR-P-E-F-0000001040.dcoi
Stimuleringssubsidie doorstroom zorg Persbericht , 17-11-2003 Op 1 januari 2004 treedt de Regeling Stimuleringssubsidie doorstroom zorg in werking . Dit is een subsidie voor werkgevers in de zorgsector die een tot op dat moment gesubsidieerde werknemer aannemen in een reguliere baan voor onbepaalde tijd . De subsidie bedraagt € 12.000 bij een baan van 24 uur of meer . Bij een baan van minder dan 24 uur wordt de subsidie naar evenredigheid verstrekt . De werkgever kan de subsidie gebruiken voor kosten van opleiding , begeleiding of scholing van de werknemer , maar dat is niet noodzakelijk . De werkgever hoeft geen verantwoording af te leggen over de aanwending van de stimuleringssubsidie . De subsidie is zuiver bedoeld om werkgevers te stimuleren een tot dan toe gesubsidieerde werknemer in vaste dienst te nemen . De subsidie is afgesproken in het Convenant Gesubsidieerde arbeid zorgsector . Dit convenant is op 5 februari 2003 ondertekend door sociale partners , VNG , G4 , G26 en VWS . Het is een uitwerking voor de zorgsector van het convenant dat in december 2002 is afgesloten over het omzetten van ID-banen in reguliere banen in alle sectoren . In het convenant voor de zorgsector is het streven erop gericht om jaarlijks 2500 gesubsidieerde werknemers te laten doorstromen naar een reguliere baan . De Regeling stimuleringssubsidie doorstroom zorg ( Stcrt . 2003 , 221 ) moet helpen om deze doelstelling te bereiken . Daarnaast worden inspanningen verwacht van sociale partners , VNG en gemeenten om te zorgen dat de doorstroom daadwerkelijk tot stand komt . Alle betrokkenen hebben ook belang bij die doorstroom : het biedt meer perspectief op een reguliere baan voor werknemers , meer kans op behoud van gesubsidieerde werknemers voor werkgevers die zorgen voor doorstroom en mogelijkheden voor reïntegratie van uitkeringsgerechtigden voor gemeenten . De subsidie kan vanaf 1 januari 2004 en binnen drie maanden na de ingang van de reguliere dienstbetrekking of binnen drie maanden na afloop van de proeftijd worden aangevraagd bij het ministerie van VWS , FPB / BB , kamer A17.23 , Postbus 20350 , 2500 EJ Den Haag . Nadere informatie over de subsidieregeling vindt u hier .

WR-P-E-F-0000001041.dcoi
Premie standaardverzekeringen en omslagbijdragen vastgesteld Persbericht , 14-11-2003 Het kabinet stelt elk jaar de bedragen vast die maximaal in rekening mogen worden gebracht voor de standaardverzekeringen op grond van de Wet op de toegang tot ziektekosten-verzekeringen 1998 ( Wtz 1998 ) per 1 januari 2004 . Deze premiebedragen zijn vandaag aan het parlement bekend gemaakt . De hieronder vermelde premiebedragen passen in het koopkrachtbeeld dat met Prinsjesdag is gepresenteerd . De voorstellen zien er als volgt uit : De totale verhoging van de maximumpremies bedraagt 3,0 % . Hierin is rekening gehouden met een verwachte kostenstijging in 2004 en een correctie voor het verschil tussen de geraamde en gerealiseerde kostenstijging van de twee voorgaande jaren . De Stichting uitvoering omslagregelingen ( Suo ) heeft de Wtz- en Mooz-omslagbijdrage voor het jaar 2004 vastgesteld . De omslagbijdragen moeten worden goedgekeurd door de minister van VWS respectievelijk de minister van Financiën . voor verzekerden van 0 tot 20 jaar : € 196,80 per verzekerde per jaar ( is in 2003 € 160,32 ) voor verzekerden van 20 t / m 64 jaar : € 393,60 per verzekerde per jaar ( is in 2003 € 320,64 ) voor verzekerden van 65 jaar en ouder : geen bijdrage verschuldigd ( in 2003 geen bijdrage verschuldigd ) voor verzekerden van 0 tot 20 jaar : € 60 per jaar per verzekerde ( is in 2003 € 48 ) voor verzekerden van 20 t / m 64 jaar : € 120 per jaar per verzekerde ( is in 2003 € 96 ) voor verzekerden van 65 jaar en ouder : € 96 per jaar per verzekerde ( is in 2003 € 76,80 ) Dit persbericht is op vrijdag 14 november 2003 , na afloop van de ministerraad , uitgebracht door de Rijksvoorlichtingsdienst RVD .

WR-P-E-F-0000001042.dcoi
Alle verzekerden kunnen in 2006 zorgverzekeraar kiezen Persbericht , 12-11-2003 Alle verzekerden kunnen vanaf 2006 overstappen naar een andere zorgverzekeraar als ze dat willen . Op dit moment kunnen nog niet alle verzekerden overstappen naar de verzekeraar van hun eigen voorkeur . Dit zegt minister Hoogervorst ( Volksgezondheid , Welzijn en Sport ) in een speech bij de in ontvangstname van een onderzoeksrapport over het nieuwe ziektekostenstelsel in opdracht van het Verbond van Verzekeraars . Met de invoering van het nieuwe ziektekostenstelsel in 2006 komt er één standaardverzekering voor curatieve zorg , waar de huidige ziekenfondsverzekering en particuliere zorgverzekering in opgaan . Voor alle zorgverzekeraars geldt vanaf 2006 een acceptatieplicht . De voorwaarden zijn dan voor alle verzekerden hetzelfde . Vanaf dat moment kunnen alle verzekerden zelf hun keuze bepalen voor een ziektekostenverzekeraar . Verzekeraars zullen in het nieuwe stelsel concurreren om de gunst van de verzekerden . Met zorgverleners zullen de verzekeraars gunstige voorwaarden moeten bedingen zodat de premie laag gehouden kan worden . Tekst in de speech van minister Hoogervorst : ' Het nieuwe zorgstelsel zal voordelen hebben voor particulier verzekerden die nu bij veel mensen nog niet bekend zijn . Wie nu een particuliere ziektekostenverzekering heeft afgesloten en al wat ouder is of een langere ziektegeschiedenis achter de rug heeft , kan bijna niet meer switchen van verzekeraar . De particuliere verzekeraars kunnen hoge blokkades opwerpen of zelfs verzekerden weigeren , zodat een verzekerde voor de rest van z'n leven vast zit aan zijn huidige verzekeraar . Dat heeft dus niks met keuzevrijheid te maken . Dat zal veranderen in de nieuwe standaardverzekering . Daar geldt zoals gezegd de acceptatieplicht voor . Omgekeerd zorgt het vereveningssysteem er voor dat een klantenbestand met relatief veel hoge risico's straks niet per se ongunstig is voor een verzekeraar ' .

WR-P-E-F-0000001043.dcoi
Ministerraad stemt in met verblijf van niet-geïndiceerde partner in AWBZ-instelling Persbericht , 7-11-2003 De ministerraad heeft ingestemd met het voorstel van staatssecretaris Ross van Volksgezondheid , Welzijn en Sport om een gezonde partner van een zieke oudere ook in een verzorgingshuis te laten wonen tegen betaling van de AWBZ-bijdrage . Daarmee geeft het kabinet invulling aan de dit voorjaar door de Tweede Kamer aangenomen motie-Vietsch . Voor een echtpaar , waarbij één van beide partners in aanmerking komt voor verzorging , verpleging en verblijf in een instelling , is het weer mogelijk samen in een verzorgingshuis te wonen . Daarmee is de situatie weer gelijk aan de feitelijke situatie van vóór 1 april 2003 . Ook na overlijden of vertrek van de zieke partner naar een andere instelling , wordt de achterblijvende partner niet gedwongen te vertrekken . Eventueel kan men zonodig ook samen verhuizen naar een andere instelling , als daar tenminste voldoende plaats is . De eerdere regeling van de brancheorganisaties voor verpleging en verzorging en de verzekeraars - Arcares en Zorgverzekeraars Nederland - was voor de Tweede Kamer niet dwingend genoeg . Met de huidige wettelijke regeling wordt tegemoet gekomen aan de bezwaren van de Tweede Kamer . Dit persbericht is op vrijdag 7 november 2003 , na afloop van de ministerraad , uitgebracht door de Rijksvoorlichtingsdienst RVD .

WR-P-E-F-0000001044.dcoi
Kabinet : minder vroegtijdige schoolverlaters , méér sport- en speelactiviteiten Persbericht , 3-11-2003 Het kabinet heeft afgelopen vrijdag de proeve van de jeugdagenda naar de Tweede Kamer gestuurd . De ministeries van VWS , Onderwijs , SZW , Justitie en BZK willen met deze agenda gezamenlijk de grootste knelpunten binnen het jeugdbeleid wegnemen . Het gaat dan om het voorkomen van vroegtijdige schooluitval , betere hulpverlening aan jongeren , het creëren van meer sport- en speelactiviteiten voor jongeren , en het verbeteren van de samenhang van voorzieningen voor de jeugd van 0 tot 12 . De proeve is geen dichtgetimmerd dictaat , maar vormt het uitgangspunt voor een dialoog met de betrokkenen . Begin volgend jaar zal de Jeugdagenda definitief worden vastgesteld . De samenwerking tussen de vijf ministeries vindt plaats onder de noemer Operatie Jong . De medewerkers hiervan hebben de taak de knelpunten te signaleren en oplossingen aan te dragen . Ze doen dit in overleg met jongeren , instellingen gemeenten en andere belanghebbenden . Ook bekijken ze wat er binnen de ministeries zelf moet veranderen om het jeugdbeleid te verbeteren . Tegelijk met de Jeugdagenda heeft het kabinet ook een reactie naar de Kamer gestuurd op een reeks van adviezen over het jeugdbeleid . Die adviezen gaan in op toekomstscenario's voor kinderen en hun ouders , de voorzieningen die daarvoor nodig zijn en de best mogelijke bestuurlijke randvoorwaarden . Deze kabinetsreactie levert bouwstenen voor de verdere uitwerking van de versterking van de samenhang in de voorzieningen van 0 - 12 , één van de prioritaire thema's van de jeugdagenda . Ook benadrukt het kabinet het belang van een samenhangend aanbod van voorzieningen voor de leeftijdsgroep vanaf 12 jaar , met name op het gebied van vrije tijd en opvang . Jeugdbeleid staat bij het kabinet hoog op de agenda . Zo investeert het kabinet deze regeringsperiode extra in jeugdbeleid met € 100 mln. voor jeugdzorg / preventie , € 100 mln. voor kinderopvang en € 800 mln. voor kennis ( onderwijs en onderzoek ) . Het kabinet wil meer samenhang in het beleid brengen en specifieke , meetbare prestaties leveren : 30 procent minder schoolverlaters , 25 procent minder taalachterstand bij achterstandsleerlingen . Verder moet de helft van deze groep kinderen een taalprogramma volgen .

WR-P-E-F-0000001045.dcoi
Binnen vijf jaar nieuwe structuur van beroepen en opleidingen in de zorg Persbericht , 31-10-2003 De structuur van de opleidingen en beroepen in de zorg moet binnen vijf jaar grondig worden herzien . Dit is nodig om meer samenhang te brengen in de opleidingen , om te zorgen dat de beroepen en opleidingen meer aansluiten bij de vraag uit de samenleving en om dreigende personeelstekorten in de zorg tegen te gaan . Ook moeten er meer kansen komen voor nieuwe beroepen . De Wet op de beroepen in de individuele gezondheidszorg ( Wet BIG ) zal als instrument worden ingezet om deze herziening kwalitatief verantwoord wettelijk te verankeren . Dit staat in een brief aan de Tweede Kamer waar de ministerraad op voorstel van minister Hoogervorst van Volksgezondheid , Welzijn en Sport ( VWS ) mee heeft ingestemd . De huidige opleidingen in de zorg zijn erg versnipperd en tal van partijen hebben er iets over te zeggen . Hierdoor schiet de slagvaardigheid om nieuwe ontwikkelingen mogelijk te maken tekort . Er komt een Stuurgroep Modernisering van Opleidingen en Beroepsuitoefening in de Gezondheidszorg die binnen vijf jaar in samenwerking met het veld een nieuw samenhangend stelsel van beroepen en opleidingen in de zorg moet opzetten . De ministerraad volgt hiermee de aanbeveling van de commissie LeGrand die zich bezig heeft gehouden met de adviezen die zijn verschenen over taakherschikking , opleidingen en beroepen in de zorg en de evaluatie van de Wet BIG . Deze commissie heeft aangegeven welke zaken met voorrang moeten worden aangepakt . Daartoe behoren onder meer : Meer doelmatigheid bij de opleidingen geneeskunde en de medische vervolgopleidingen , leidend tot een kortere opleidingsduur ; Instellen van opleidingsregio's die elk tenminste bestaan uit een universitair medisch centrum , opleidingsziekenhuizen en de HBO-instellingen in de regio die zorgopleidingen aanbieden ; Invoeren van een nieuw transparant financieringssysteem voor de opleidingen in de gezondheidszorg , dat de werkelijke opleidingskosten goed zichtbaar maakt en ruimte biedt om nieuwe en bestaande opleidingen te ontwikkelen en te vernieuwen ; De introductie van nieuwe beroepen die het mogelijk maken de taken tussen bijvoorbeeld artsen en verpleegkundigen anders te verdelen ; Toekennen van zelfstandige bevoegdheid aan deze nieuwe professionals , zoals het voorschrijven van medicijnen ; Het aanpassen van de Wet BIG aan nieuwe beroepen en beroepsuitoefening . Voor sommige beroepen in de gezondheidszorg kunnen deze veranderingen gevolgen hebben voor het traditionele takenpakket . Daarom moeten alle betrokken partijen het belang van deze veranderingen ten volle inzien . De stuurgroep zal zoveel mogelijk met partijen samen een nieuwe structuur ontwerpen en gebruikmaken van succesvolle nieuwe initiatieven . Tussentijds ( na drie jaar ) zal de minister van VWS beoordelen of voldoende is bereikt . Dit persbericht is op vrijdag 31 oktober 2003 , na afloop van de ministerraad , uitgebracht door de Rijksvoorlichtingsdienst RVD .

WR-P-E-F-0000001046.dcoi
Medicijnenplan : lagere prijzen en meer eigen verantwoordelijkheid Persbericht , 31-10-2003 Minister Hoogervorst van Volksgezondheid , Welzijn en Sport komt met een nieuw systeem voor geneesmiddelen . De minister gaat lagere prijzen afdwingen voor merkloze of patentloze geneesmiddelen . Verder zal de vergoeding voor deze merkloze geneesmiddelen en voor geneesmiddelen die een vergelijkbare werking hebben , dalen . Voor elke aandoening zal altijd een geneesmiddel zonder bijbetaling beschikbaar zijn . Deze wijziging van het systeem dwingt artsen en patiënten om een kostenbewuste keuze te maken : het merkloze geneesmiddel dat verkregen wordt zonder bijbetaling of het duurdere qua werking vergelijkbare middel , maar misschien gebruiksvriendelijker . In dat laatste geval moet het verschil tussen de prijs en de vergoeding door de patiënt bijbetaald moet worden . Het nieuwe systeem kan in de plaats komen van de kortingsmaatregel die sinds 1 september 2003 de hoge kortingen en bonussen bij apotheken weghaalt . Deze maatregel is wel effectief maar pakt de knelpunten in het systeem onvoldoende aan . Knelpunten in het huidige systeem zijn de hoge prijzen van patentloze geneesmiddelen en de zogenaamde ' weglek ' . Deze ' weglek ' wil zeggen dat als het patent op een geneesmiddel is afgelopen er een verschuiving plaatsvindt in voorschrijfgedrag naar duurdere patentgeneesmiddelen met een vergelijkbare werking in plaats van naar de goedkopere merkloze variant . Het nieuwe systeem voorkomt deze ' weglek ' door de eigen verantwoordelijkheid van patiënten in te schakelen . De patiënt kan zelf kiezen tussen het goedkope merkloze middel zonder bijbetaling of de merkvariant met bijbetaling . Over de precieze technische invulling van het nieuwe systeem volgt een beslissing na een uitvoeringstoets door het College voor Zorgverzekeringen . Het nieuwe prijs- en vergoedingensysteem past beter bij de sturende rol die zorgverzekeraars in de zorg , en dus ook in de farmacie , moeten gaan spelen . Het nieuwe systeem biedt zorgverzekeraars de ruimte én de prikkels om bij de inkoop van geneesmiddelen verdere prijsverlagingen te bedingen . Het medicijnplan presenteert ook maatregelen waardoor het mandaat over de inkoop van geneesmiddelen bij de zorgverzekeraars komt te liggen . Het heeft de voorkeur van het kabinet dat de gewenste situatie ontstaat zonder een expliciet wettelijk inkoopmandaat voor de zorgverzekeraars , maar doordat de marktverhoudingen tussen verzekeraars en apotheekhoudenden wijzigen . Het is straks aan de individuele zorgverzekeraar om de inkoop daadwerkelijk zelf ter hand nemen of die taak over te laten aan de apotheek , of een andere partij . Enkele maatregelen die dit mogelijk moeten maken , kunnen in 2004 al in werking treden . Het nieuwe geneesmiddelenbeleid van het kabinet voorziet in het versterken van de rol van de apotheek als zorgaanbieder . Het starre apothekerstarief ( de receptregelvergoeding ) wordt daarom vervangen door een basistarief voor de standaardtaken van de apotheek en plusmodules voor aanvullende (zorg)taken . In onderling overleg kunnen individuele zorgverzekeraars en apotheken afspreken welke van deze aanvullende taken de apotheek op zich neemt . Op deze manier kan de apotheek apart en op maat worden beloond voor extra zorg . Daarnaast kant , ter vergroting van het kostenbewustzijn van patiënten en de transparantie van het systeem , de prijs van geneesmiddelen op het etiket worden geplaatst . Het kabinet gaat ervan uit dat met deze maatregelen kwaliteit , doelmatigheid en toegankelijkheid van de geneesmiddelenvoorziening voor de komende jaren zijn gewaarborgd . Het kabinetsstandpunt voor het geneesmiddelenbeleid voor de (middel)lange termijn is gebaseerd op een rapport van een stuurgroep met daarin de apothekersorganisatie KNMP , Zorgverzekeraars Nederland ( ZN ) en ambtenaren van VWS die voorstellen heeft gedaan voor een stabiel prijs- en vergoedingsbeleid dat in de plaats moest komen van de kortingsmaatregel van 1 september . In het stuurgroeprapport waren KNMP en ZN eensgezind in hun voorstel voor een nieuw systeem . Zij werden het niet eens over de rolverdeling tussen apotheken en zorgverzekeraars rondom de inkoop van geneesmiddelen . Hierin volgt het kabinet zijn eigen lijn , conform de afspraken uit het Hoofdlijnenakkoord . Dit persbericht is op vrijdag 31 oktober 2003 , na afloop van de ministerraad , uitgebracht door de Rijksvoorlichtingdienst RVD .

WR-P-E-F-0000001047.dcoi
Start Nationaal Programma Kankerbestrijding Persbericht , 30-10-2003 Er komt een integrale aanpak van de kankerbestrijding in Nederland . Minister Hoogervorst tekende op 30 oktober 2003 de intentieverklaring van vijf betrokken organisaties om te komen tot een Nationaal Programma Kankerbestrijding .

WR-P-E-F-0000001048.dcoi
Ambtenaren kandidaat-lidstaten EU volgen Public Health-cursus Persbericht , 27-10-2003 In Noordwijkerhout is maandag een verdiepingscursus voor ambtenaren Public Health uit twaalf Centraal- en Oost-Europese landen van start gegaan . Op 1 mei volgend jaar wordt de Europese Unie ( EU ) uitgebreid met tien landen uit Centraal- en Oost Europa . Dit betekent dat de toetredende landen hun wetgeving op het gebied van ( openbare ) gezondheidszorg moeten harmoniseren met de EU . Om aan de EU-eisen te kunnen voldoen zullen de meeste kandidaat-lidstaten nieuwe structuren en organisaties opbouwen en bestaande reorganiseren . Dat is ook belangrijk om toename van de verspreiding van bijvoorbeeld infectieziekten in een Unie met 25 lidstaten te voorkomen en te komen tot een eenduidige aanpak . De cursus wordt georganiseerd door de Netherlands School of Public and Occupational Health ( NSPOH ) in nauwe samenwerking met de ministeries van Volksgezondheid , Welzijn en Sport en Buitenlandse Zaken . Eerder namen de vijfendertig deelnemers al deel aan een drieweekse cursus over de invoering en implementatie van Europese wetgeving en beleid op het gebied van openbare gezondheidszorg in hun land . De cursus wordt georganiseerd in het kader van het ADEPT-programma . ADEPT , maakt deel uit van het MATRA programma van het Ministerie van Buitenlandse Zaken . Het programma is opgezet om de kandidaat lidstaten te helpen met de voorbereiding van hun toetreding tot de Europese Unie . Bureau CROSS ( Ministerie van OCW ) is verantwoordelijk voor de coördinatie van het ADEPT-programma .

WR-P-E-F-0000001049.dcoi
Zittend ziekenvervoer blijft deels vergoed Persbericht , 24-10-2003 Het zittend ziekenvervoer blijft als aanspraak in de ziekenfondswet opgenomen . Nierdialysepatiënten , radiotherapie- en chemokuurpatiënten , visueel gehandicapten en rolstoelgebruikers kunnen voor vergoeding in aanmerking komen als de zorgverzekeraar bepaalt dat ze het echt nodig hebben . Voor andere groepen zal de aanspraak vervallen . De ministerraad heeft op voorstel van minister Hoogervorst van Volksgezondheid , Welzijn en Sport ( VWS ) ingestemd met toezending aan de Tweede Kamer van een brief waarin deze voorstellen worden toegelicht . Het kabinet geeft met de brief aan de Tweede Kamer helderheid over de grenzen van de verstrekking van zittend ziekenvervoer . In de loop der jaren is daar veel onduidelijkheid over ontstaan . De indicatie voor het gebruik van zittend ziekenvervoer zal worden aangescherpt om oneigenlijk gebruik tegen te gaan en de uitvoering doelmatiger te maken . De indicatiestelling zal voortaan eerst door de behandelend arts worden gedaan . Deze beoordeelt of de patiënt tot één van de bovengenoemde patiëntengroepen behoort . Vervolgens bepaalt de zorgverzekeraar of en zo ja voor welke vorm van zittend ziekenvervoer de patiënt in aanmerking kan komen . De bestaande eigen bijdrage van 80 euro per verzekerde per 12 maanden blijft gehandhaafd . In de begroting van VWS is structureel 70 miljoen euro uitgetrokken voor zittend ziekenvervoer . Dit persbericht is op vrijdag 24 oktober 2003 , na afloop van de ministerraad , uitgebracht door de Rijksvoorlichtingsdienst RVD , 24.10.2003 .

WR-P-E-F-0000001050.dcoi
Homoseksuelen sporten vrijwel evenveel als heteroseksuelen Persbericht , 24-10-2003 Homoseksuelen sporten vrijwel evenveel als heteroseksuelen . Van de homomannen doet 63 procent regelmatig aan sport , tegen 69 procent van de heteromannen . Lesbische vrouwen sporten zelfs meer dan hetero vrouwen ( 72 tegen 70 procent ) . Dit blijkt uit een onderzoek van het WJH Mulierinstituut onder 24.000 mensen , dat in opdracht van het ministerie van VWS is uitgevoerd . De uitkomst weerlegt de conclusie van eerdere onderzoeken , dat homo's en lesbiennes minder zouden sporten dan hetero's . Staatssecretaris Ross ( VWS ) is verheugd over de uitkomst . ' Het doel van de overheid om sportdeelname van homoseksuelen te bevorderen blijkt gerealiseerd . ' De staatssecretaris laat in een brief aan de Tweede Kamer weten dat specifiek beleid gericht op homoseksuelen in de sport niet langer noodzakelijk is . Wel zal Ross alert blijven op discriminerend of kwetsend gedrag ten aanzien van homo's . Uit het onderzoek blijkt dat 15 procent van de homo's en 6 procent van de lesbiennes te maken hebben gehad met homo-onvriendelijke opmerkingen , grappen en discriminatie op grond van seksuele voorkeur . Ross : ' Homoseksuelen moeten natuurlijk wel , net als ieder ander , de tak van sport kunnen kiezen die het meest bij hun mogelijkheden en behoeften past . Dit sluit ook aan bij de initiatieven die in de afgelopen jaren vanuit de rijksoverheid , met de sport zelf , zijn ondersteund om het belang van waarden als tolerantie , sportiviteit en respect in de sport te onderstrepen en discriminatie in al haar aspecten tegen te gaan . '

WR-P-E-F-0000001051.dcoi
Resultaten vervolgonderzoek kinderen en gezinnen vuurwerkramp Enschede Persbericht , 14-10-2003 Het ministerie van Volksgezondheid , Welzijn en Sport heeft in het najaar 2002 een onderzoek uit laten voeren naar kinderen en gezinnen die zijn getroffen door de vuurwerkramp in Enschede op 13 mei 2000 . Het rapport over de resultaten van dit vervolgonderzoek onder kinderen en gezinnen , uitgevoerd door het Instituut voor Psychotrauma ( IvP ) , is zojuist verschenen . Uit deze resultaten blijkt dat , zo'n 30 maanden na de ramp , de gevolgen ervan nog steeds duidelijk aanwezig zijn . De kinderen denken nog veel aan de ramp of reageren geëmotioneerd als ze eraan worden herinnerd . Zogenaamde emotionele en gedragsproblemen komen bij getroffen kinderen iets meer voor dan bij niet-getroffen kinderen . Ook de ouders hebben iets meer moeite met hun gezinssituatie dan ouders van niet getroffen gezinnen . Aan dit onderzoek hebben ouders , kinderen en leerkrachten deelgenomen . De getroffen groep kinderen en gezinnen is vergeleken met kinderen en gezinnen uit Enschede die niet door de ramp zijn getroffen . Dit specifieke onderzoek is een vervolg op het tweede gezondheidsonderzoek naar de gevolgen van de vuurwerkramp , waarvan de resultaten in het rapport ' Gezondheid Getroffenen Vuurwerkramp Enschede , rapportage gezondheidsonderzoek 18 maanden na de ramp ' gepubliceerd zijn . Aanleiding van het onderzoek naar kinderen en gezinnen was de bevinding uit het tweede gezondheidsonderzoek dat 40 % van de getroffen gezinnen meldde dat de ramp nog steeds een negatieve invloed op het gezinsfunctioneren had . Het onderzoek maakt deel uit van de Gezondheidsmonitoring Getroffenen Vuurwerkramp Enschede . De Gezondheidsmonitoring wordt uitgevoerd in opdracht van het ministerie van Volksgezondheid , Welzijn en Sport . De GGD Regio Twente coördineert namens dit ministerie de uitvoering van de onderzoeken die horen bij de Gezondheidsmonitoring . Bij de uitvoering van het gezondheidsonderzoek zijn , naast het Instituut voor Psychotrauma , het Rijksinstituut voor Volksgezondheid en Milieu ( RIVM ) , het NIVEL , het AMC / de Meren , Mediant en de afdeling JGZ van de GGD regio Twente betrokken . De GGD Regio Twente zal de gezondheid van slachtoffers zeker nog tot en met 2004 blijven volgen .

WR-P-E-F-0000001052.dcoi
18 Miljoen euro extra voor ambulancezorg Persbericht , 10-10-2003 Ministerie van Volksgezondheid , Welzijn en Sport Persbericht ministerraad 10 oktober 2003 18 MILJOEN EURO EXTRA VOOR AMBULANCEZORG De ministerraad heeft op voorstel van minister Hoogervorst van Volksgezondheid , Welzijn en Sport ( VWS ) ingestemd met het beschikbaar stellen van 18 miljoen euro structureel ten behoeve van de versterking van de ambulancezorg . Daarmee zullen extra standplaatsen worden gerealiseerd in onder andere Wijchen , Urk en Volendam-Marken en op Schouwen Duiveland ( Neeltje Jans ) . Daarnaast vindt een herschikking plaats van een deel van de bestaande standplaatsen zodat de bereikbaarheid van de ambulancezorg sterk wordt verbeterd . Uitgangspunt daarbij is dat een ambulance binnen vijftien minuten op de plaats van een ongeval dient te zijn . Na overleg met partijen in het veld zal eind december 2003 een concrete uitwerking van de verdeling van standplaatsen in Nederland worden gepresenteerd . Het kabinet schrijft in een brief aan de Tweede Kamer dat de aansturing in de ambulancesector moet veranderen waarbij de positie van de zorgverzekeraars zal worden versterkt . De huidige planningsbevoegdheid van provincies zal worden vervangen door een vergunningensysteem van de minister van VWS . Regionale ambulancevoorzieningen kunnen voor een vergunning in aanmerking komen en sluiten vervolgens een contract met zorgverzekeraars . De voornemens ten aanzien van de ambulancezorg maken onderdeel uit van een bredere visie op de acute zorg . Het kabinet wil stimuleren dat aanbieders de zorg in de keten van acute zorgverlening ( huisarts , ambulance , ziekenhuis , nazorg ) beter op elkaar afstemmen . Bekeken wordt in hoeverre concurrentie mogelijk is in onderdelen van de acute zorg . Dit persbericht is op vrijdag 10 oktober 2003 , na afloop van de ministerraad , uitgebracht door de Rijksvoorlichtingsdienst RVD,10.10.2003 .

WR-P-E-F-0000001053.dcoi
Kabinet vraagt om stappenplan voor rookvrije horeca Persbericht , 26-9-2003 Vandaag stemde de ministerraad in met voorstellen van minister Hoogervorst om in de Tabakswet voor enkele plekken een uitzondering te maken op het uitgangspunt van de rookvrije werkplek . Het betreft de volgende uitzonderingen : Horecaruimten die bestemd zijn voor publiek . De horecawerkgevers moeten wel vóór Kerstmis 2003 met een goed stappenplan voor een rookvrije horeca komen . Horecadelen van schouwburgen , concertgebouwen en poppodia die bestemd zijn voor publiek . Het kabinet verwacht dat deze bedrijven aansluiten bij het stappenplan van de horecawerkgevers . Internationale treinen , bijvoorbeeld de Thalys en de ICE . Eigen kamers in verzorgingshuizen en psychiatrische instellingen en de eigen woning bij thuiszorg . Afgesloten , speciaal voor het roken bestemde ruimten . In de open lucht . Het besluit , dat naar verwachting op 1 januari 2004 ingaat , wordt nog voorgelegd aan de Raad van State .

WR-P-E-F-0000001054.dcoi
Uitzonderingen rookvrije werkplek en rookvrij personenvervoer Persbericht , 26-9-2003 Ministerie van Volksgezondheid , Welzijn en Sport Persbericht ministerraad 26 september 2003 UITZONDERINGEN ROOKVRIJE WERKPLEK EN ROOKVRIJ PERSONENVERVOER Het kabinet heeft ingestemd met twee ontwerpbesluiten op basis van de Tabakswet van minister Hoogervorst van Volksgezondheid , Welzijn en Sport . Hierin worden enkele uitzonderingen op het uitgangspunt van rookvrije werkplekken nader vastgelegd . Het betreft de volgende uitzonderingen : De voor publiek bestemde delen van horeca-inrichtingen . Aan de uitzondering van de horeca wordt geen termijn verbonden , mits de horecawerkgevers vóór Kerstmis 2003 met een goed stappenplan richting een rookvrije horeca komen . De voor publiek bestemde horecadelen van inrichtingen voor podiumkunsten ( schouwburgen , concertgebouwen en poppodia ) . Deze inrichtingen worden uitgezonderd vanwege hun nauwe verwantschap met de reguliere horeca . Verwacht wordt dat deze inrichtingen zullen participeren in het stappenplan van de Horecawerkgevers . Middelen van personenvervoer waarvan de exploitatie berust bij een internationaal samenwerkingsverband of een buitenlandse vervoerder én die enkel worden ingezet voor landgrensoverschrijdend personenvervoer . Hierbij moet bijvoorbeeld worden gedacht aan internationale treinen zoals de Thalys en de ICE . Privé ruimten zoals de eigen woning ( bijvoorbeeld bij thuiszorg ) en eigen kamers in bijvoorbeeld verzorgingshuizen en psychiatrische instellingen . Afgesloten , speciaal voor het roken van tabaksproducten bestemde ruimten . De open lucht . De ministerraad heeft ermee ingestemd dat het conceptbesluit voor advies aan de Raad van State zal worden gezonden . De tekst van de besluiten wordt openbaar bij publicatie in het Staatsblad . Het is de bedoeling dat de besluiten op 1 januari 2004 in werking treden . Dit persbericht is op 26.09.2003 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000001055.dcoi
Uitzonderingen rookvrije werkplek en rookvrij personenvervoer Persbericht , 26-9-2003 Ministerie van Volksgezondheid , Welzijn en Sport Persbericht ministerraad 26 september 2003 UITZONDERINGEN ROOKVRIJE WERKPLEK EN ROOKVRIJ PERSONENVERVOER Het kabinet heeft ingestemd met twee ontwerpbesluiten op basis van de Tabakswet van minister Hoogervorst van Volksgezondheid , Welzijn en Sport . Hierin worden enkele uitzonderingen op het uitgangspunt van rookvrije werkplekken nader vastgelegd . Het betreft de volgende uitzonderingen : De voor publiek bestemde delen van horeca-inrichtingen . Aan de uitzondering van de horeca wordt geen termijn verbonden , mits de horecawerkgevers vóór Kerstmis 2003 met een goed stappenplan richting een rookvrije horeca komen . De voor publiek bestemde horecadelen van inrichtingen voor podiumkunsten ( schouwburgen , concertgebouwen en poppodia ) . Deze inrichtingen worden uitgezonderd vanwege hun nauwe verwantschap met de reguliere horeca . Verwacht wordt dat deze inrichtingen zullen participeren in het stappenplan van de Horecawerkgevers . Middelen van personenvervoer waarvan de exploitatie berust bij een internationaal samenwerkingsverband of een buitenlandse vervoerder én die enkel worden ingezet voor landgrensoverschrijdend personenvervoer . Hierbij moet bijvoorbeeld worden gedacht aan internationale treinen zoals de Thalys en de ICE . Privé ruimten zoals de eigen woning ( bijvoorbeeld bij thuiszorg ) en eigen kamers in bijvoorbeeld verzorgingshuizen en psychiatrische instellingen . Afgesloten , speciaal voor het roken van tabaksproducten bestemde ruimten . De open lucht . De ministerraad heeft ermee ingestemd dat het conceptbesluit voor advies aan de Raad van State zal worden gezonden . De tekst van de besluiten wordt openbaar bij publicatie in het Staatsblad . Het is de bedoeling dat de besluiten op 1 januari 2004 in werking treden . Dit persbericht is op 26.09.2003 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000001056.dcoi
Invoering prestatiebekostiging ( DBC's ) vanaf 2004 Persbericht , 23-9-2003 Per 1 juli 2004 zal de overstap worden gemaakt naar een prestatiegericht bekostigingssysteem in de ziekenhuiszorg : DBC's ( Diagnose Behandeling Combinaties ) . Een Diagnose Behandeling Combinatie is een medische procesbeschrijving en omvat het geheel van activiteiten van ziekenhuis en medisch specialist . Hier wordt vervolgens een prijskaartje aan gehangen . Met deze wijze van bekostiging wordt beoogd de ziekenhuiszorg transparanter en doelmatiger te maken . De DBC's zijn nodig om ziekenhuizen en zorgverzekeraars te kunnen laten onderhandelen over het aanbod van ziekenhuiszorg . Dit is vandaag gezamenlijk overeengekomen in een bestuurlijk overleg tussen minister Hoogervorst van VWS en betrokken partijen , te weten de Nederlandse Vereniging van Ziekenhuizen , Vereniging Academische Ziekenhuizen , Zorgverzekeraars Nederland , Orde van Medisch Specialisten en de Nederlandse Patiënten Consumenten Federatie , College voor zorgverzekeringen en het College tarieven gezondheidszorg . Deze invoering zal in drie fasen plaatsvinden . In de eerste fase - tot 1juli 2004 - zal het huidige experiment , waarin ziekenhuizen en zorgverzekeraars voor een beperkt aantal DBCs vrije prijsafspraken kunnen maken , worden voorgezet . Dit experiment ' Ruimte voor resultaat ' heeft al voor aanzienlijke dynamiek in de zorgsector gezorgd . Vele ziekenhuizen en zorgverzekeraars hebben eerste ervaringen kunnen opdoen met het onderhandelen over DBC's . In de tweede fase - vanaf 1 juli 2004 - wordt een verdere stap gezet op weg naar meer marktwerking . Voor 10 procent van de ziekenhuisproductie - en dat is vooral de planbare ziekenhuiszorg - geldt vanaf dat moment vrije prijzen . Dat is een uitbreiding ten opzichte van het huidige aantal DBC's die 6 procent van de ziekenhuisproductie beslaan . Minimaal 90 procent van de ziekenhuisproductie , waaronder in ieder geval de acute zorg en de beschikbaarheidsfunctie van het ziekenhuis , blijft bekostigd op basis van het huidige ziekenhuisbudget . Enkele functies zoals de topreferente zorg , opleiding en innovatie zullen buiten het DBC-systeem worden geregeld . In de derde fase - vanaf 2005 - zal het aantal DBC's waarvoor de prijs in de vrije markt tot stand kan komen , steeds verder worden uitgebreid . Het voorstel uit het bestuurlijk overleg zal half oktober door minister Hoogervorst aan de Tweede Kamer worden voorgelegd . Het voornemen is om gedurende het overgangstraject een landelijk uurtarief voor medisch specialisten vast te stellen . Nadere besluitvorming hierover vindt dit najaar plaats . Ook over de omgang met privacygevoelige patiëntgegevens zullen nog nadere afspraken worden gemaakt . Dit systeem zal bijdragen aan meer marktwerking in de zorg . Voor het gedeelte van de DBC's met vrije prijzen zullen onderhandelingen gaan plaatsvinden tussen ziekenhuizen en verzekeraars . Dit past eveneens in de kabinetsvoornemens voor de stelselherziening in de zorg . In de huidige wijze van bekostiging is er geen relatie tussen budgetopbrengsten enerzijds en geleverde prestatie en bijbehorende kosten anderzijds .

WR-P-E-F-0000001057.dcoi
Subsidiebeleid grondig herzien Persbericht , 22-9-2003 Het ministerie van VWS herziet het subsidiebeleid . Belangrijgste reden hiervoor is het besef dat het huidige beleid onvoldoende aansluit bij de huidige beleidsprioriteiten en verantwoordelijkheden van het ministerie .

WR-P-E-F-0000001058.dcoi
Betaalbaarheid door eigen verantwoordelijkheid Persbericht , 16-9-2003 Een andere verantwoordelijkheidsverdeling in de gezondheidszorg . Dat is wat de bewindslieden van VWS voor de komende periode voor ogen staat . Instellingen moeten meer verantwoordelijkheid gaan dragen voor de kwaliteit en de doelmatigheid van de zorg . Gemeenten krijgen een grotere rol in de zorg voor ouderen , gehandicapten en chronisch zieken . Zorgverzekeraars moeten zorgaanbieders stimuleren tot doelmatig gedrag . Burgers moeten zelf meer verantwoordelijkheid dragen voor hun zorgconsumptie . De rol van de rijksoverheid wordt kleiner . Klik op onderstaande link om het gehele persbericht te lezen .

WR-P-E-F-0000001059.dcoi
Start verkoop medicinale cannabis Persbericht , 1-9-2003 Vandaag start het Bureau voor Medicinale Cannabis ( BMC ) van het Ministerie van Volksgezondheid , Welzijn en Sport met de verkoop van medicinale cannabis aan apothekers . Hiermee kunnen apothekers voor het eerst legaal inkopen om vervolgens de medicinale cannabis op recept aan hun patiënten af te leveren . Voor de aflevering is een speciaal opiumwetrecept noodzakelijk . Het BMC verkoopt de cannabis in twee variëteiten , elk in verpakkingen van 5 gram . De productie is gestandaardiseerd , zodat de medicinale cannabis een constante sterkte heeft . Op elke partij wordt een laboratoriumcontrole uitgevoerd om de sterkte te controleren . Dit gebeurt door een laboratorium dat is gespecialiseerd in geneesmiddelen , dat tevens controleert op pesticiden , zware metalen en de microbiologische kwaliteit . Overigens raadt het BMC het roken af , omdat er dan schadelijke verbrandingsproducten ontstaan , zoals polycyclische aromatische koolwaterstoffen ( PAK's ) en koolmonoxide ( CO ) . De aangeraden toedieningswijzen zijn : inhaleren door verhitten met een vernevelaar of door cannabisthee te zetten . Het BMC raadt het gebruik van medicinale cannabis alleen aan als de gebruikelijke behandelingen niet genoeg resultaat geven of als er teveel bijwerkingen optreden . De aandoeningen waarvoor cannabis als geneesmiddel kan worden gebruikt zijn : multiple sclerose , misselijkheid en braken door chemotherapie , radiotherapie en HIV-combinatietherapie , chronische zenuwpijn , het syndroom van Gilles de la Tourette en de palliatieve behandeling van kanker en AIDS . Het BMC is een regeringsbureau dat in 2000 werd ingesteld voor de productie van cannabis voor medisch gebruik en voor onderzoek . Het heeft een monopoliepositie als groothandel , omdat het Enkelvoudig Verdrag van de Verenigde Naties inzake verdovende middelen dat eist van een land dat de teelt van cannabis toestaat . Op voorstel van de voormalige minister van Volksgezondheid , dr. E. Borst-Eilers , heeft het tweede kabinet Kok besloten dat cannabis ook beschikbaar moet komen als grondstof voor geneesmiddelen . De variëteit SIMM 18 kost voor de apotheken 35,60 ( excl. BTW ) per 5 gram , de variëteit Bedrocan kost 41,25 ( excl. BTW ) per 5 gram . De prijs die een patiënt in de apotheek moet betalen is afhankelijk van de hoeveelheid per voorschrift . Bij 5 gram per voorschrift is de publieksprijs TAGeuro / TAG 44,00 ( incl. BTW ) per pot van 5 gram ( SIMM 18 ) en TAGeuro / TAG50,00 ( incl. BTW ) per pot van 5 gram ( Bedrocan ) . SIMM 18 wordt geproduceerd door de Stichting Institute of Medical Marijuana . Het heeft een sterkte van ca. 15 % dronabinol ( de officiële WHO-benaming voor THC ) en ca. 0,7 % cannabidiol . Bedrocan wordt geproduceerd door het bedrijf Bedrocan BV. Het heeft een sterkte van ca. 18 % dronabinol en ca. 0,8 % cannabidiol . De werkzaamheid van cannabis is op dit moment in geringe mate onderzocht : de gegevens over de werkzaamheid berusten grotendeels op case reports en op een ruime praktijkervaring , maar er is beperkt goed klinisch onderzoek . Om deze reden wordt het gebruik van cannabis alleen aangeraden als de gebruikelijke behandelingen niet genoeg resultaat geven of als er teveel bijwerkingen optreden . Nederland is het eerste land waar cannabis algemene beschikbaar komt voor geneesmiddelen . De Nederlandse medicinale cannabis voldoet aan de eisen van de Europese regelgeving op het gebied van geneesmiddelen en aan de drugsverdragen van de Verenigde Naties . In Duitsland is een van de bestanddelen , dronabinol , als grondstof beschikbaar voor de bereiding van geneesmiddelen . De Canadese regering is in juli jl. op last van de rechter begonnen met de levering van cannabis aan 15 patiënten . Daarnaast heeft Canada een vergunningstelsel waarbij patiënten zelf mogen telen als daarvoor een medische indicatie bestaat . Voor het doen van onderzoek wordt in Canada door de regering cannabis geteeld in een verlaten mijn . In het Verenigd Koninkrijk loopt een aanvraag van GW Pharmaceuticals plc. voor de registratie van een sublinguale spray op basis van cannabis . De regering van New South Wales ( Australië ) heeft besloten cannabis op ruime schaal in onderzoek toe te gaan passen . In de Verenigde Staten zijn ca. 14 staten die het medische gebruik toestaan , ondanks een verbod van de federale wetgever . Daarnaast is er interesse in de toepassing in o.a. België , Luxemburg en Slovenië .

WR-P-E-F-0000001060.dcoi
Inspectie Jeugdhulpverlening en Jeugdbescherming kritisch over pleegzorg Persbericht , 9-7-2003 De aanbieders van pleegzorg zijn vanaf 1 januari 2004 verplicht om voor iedere cliënt een hulpverleningsplan te maken . Een dergelijk plan moet bovendien aan kwaliteitseisen voldoen . Verder moeten de zorgaanbieders jaarlijks over de hulpverleningsplannen rapporteren aan de provincie . Met onder meer deze maatregelen wil het ministerie van VWS de kwaliteit van de pleegzorg verhogen . Dit is nodig omdat de pleegzorg in Nederland lang niet altijd voldoet . Dit stelt de Inspectie jeugdhulpverlening en jeugdbescherming in haar landelijke rapport Toezicht pleegzorg in Nederland . Uit dit rapport blijkt onder meer dat er niet altijd een hulpverleningsplan is . Zijn ze er wel , dan zijn ze niet altijd actueel of compleet . De Inspectie zal in 2004 specifiek toezicht houden op de aanwezigheid van hulpverleningsplannen en de kwaliteit ervan . In haar rapport stelt de Inspectie verder dat de indicatiestelling niet altijd voldoet . Daarom lopen er , in voorbereiding op de invoering van de Wet op de Jeugdzorg , verschillende acties die de indicatiestelling en de werkwijze van de bureaus jeugdzorg moeten verbeteren . Het gaat hierbij onder andere om bijscholing van medewerkers van de Bureaus Jeugdzorg . VWS kondigt verder een ministeriële regeling aan voor de pleegzorg , waarin onder meer de eisen waaraan pleegouders moeten voldoen , de vergoedingen voor pleeggezinnen en de pleegouder-voogd regeling worden opgenomen . Dit moet de situatie die de Inspectie beschrijft , namelijk dat de beoordeling van geschiktheid niet altijd voldoet , verbeteren . De Inspectie is ook kritisch over de samenwerking tussen de plaatsende instantie en de voorziening voor pleegzorg ; zij informeren elkaar onvoldoende . Ook dit zal met de komst van de nieuwe wet veranderen . De wet bepaalt namelijk expliciet een aantal momenten waarop zorgaanbieders en de bureaus jeugdzorg elkaar informatie moeten verschaffen . Dit is een gezamenlijk persbericht van de Inspectie jeugdhulpverlening en jeugdbescherming en het ministerie van VWS

WR-P-E-F-0000001061.dcoi
Landelijke richtlijnen voor zorgcontractering vervallen Persbericht , 4-7-2003 Zorgverzekeraars en zorgaanbieders die contracten met elkaar willen sluiten over zorgverlening krijgen de mogelijkheid om af te wijken van landelijke richtlijnen voor zorgcontractering . De bestaande landelijke richtlijnen zullen uiteindelijk verdwijnen . Deze zijn nu nog vastgelegd in zogeheten landelijke uitkomsten van overleg ( uvo's ) en modelovereenkomsten van het College voor zorgverzekeringen . De ministerraad heeft op voorstel van minister Hoogervorst van Volksgezondheid , Welzijn en Sport ingestemd met toezending aan de Tweede Kamer van het wetsvoorstel Herziening overeenkomstenstelsel zorg . Het wetsvoorstel heeft betrekking op zorg in het kader van de Ziekenfondswet ( Zfw ) en de Algemene Wet Bijzondere Ziektekosten ( AWBZ ) . De landelijke richtlijnen passen niet bij een verdergaande marktwerking in de zorgsector . Het afschaffen van de richtlijnen stimuleert zorgverzekeraars en zorgaanbieders op lokaal niveau om gerichte overeenkomsten af te sluiten over ondermeer kwaliteit en informatievoorziening . Ook het functioneren van de zorgaanbieder kan in de individuele overeenkomsten meer gericht aan de orde komen . Verzekeraars kunnen hun beleid daardoor beter afstemmen op de vraag van hun verzekerden . De maatregelen passen ook in het overheidsbeleid om minder regels van bovenaf op te leggen en meer over te laten aan de verantwoordelijkheid van partijen zelf . Dit persbericht is op 4 juli 2003 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000001062.dcoi
Bestuurlijke boetes voor drank en horecawet Persbericht , 4-7-2003 De ministerraad heeft op voorstel van minister Hoogervorst van Volksgezondheid , Welzijn en Sport ingestemd met het opnemen van bestuurlijke boetes in de Drank- en Horecawet . De Voedsel en Waren Autoriteit , die toeziet op de naleving van de Drank- en Horecawet , kan met dit nieuwe instrument ondernemers die de wet overtreden direct een boete opleggen . Het gaat dan bijvoorbeeld om het verstrekken van drank aan kinderen of de verkoop van alcohol bij tankstations . Het kabinet wil met dit lik-op-stuk-beleid krachtiger én sneller optreden tegen overtredingen . Het ministerie zal later in overleg met het Openbaar Ministerie de hoogte van de boetes bepalen . Het voorstel tot wetswijziging is voor advies naar de Raad van State gestuurd . Dit persbericht is op 4 juli 2003 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000001063.dcoi
VWS herziet subsidies Persbericht , 30-6-2003 Alle subsidies die VWS verstrekt worden doorgelicht . Dit heeft drie redenen . In de eerste plaats heeft de Tweede Kamer , bij monde van de motie Van As , expliciet gevraagd om doorlichting van het subsidiebeleid . Dit is toegezegd . Ten tweede is VWS zich ervan bewust dat het huidige subsidiebeleid onvoldoende aansluit bij de actuele beleidsprioriteiten . En ten derde staan in het hoofdlijnenakkoord van Balkenende II bezuinigingen op subsidies van VWS opgenomen tot 2007 en verder , oplopend tot in totaal TAGeuro / TAG 127 miljoen . Een recent rapport van de Rekenkamer over het beheer van subsidies door VWS hebben de noodzaak tot een kritische analyse van het subsidiebeleid nog eens onderstreept . Naast de bovengenoemde taakstelling op de subsidies is er in het hoofdlijnenakkoord van het Kabinet Balkenende ll een taakstelling opgenomen ten laste van arbeidsmarkt- en informatievoorziening van TAGeuro / TAG 33 miljoen in 2004 en TAGeuro / TAG 105 miljoen in 2005 en verdere jaren . Deze taakstelling zal geheel ten laste komen van de sectorfondsen . Het onderzoek dat VWS op dit moment uitvoert richt zich op alle structurele subsidies . VWS bekijkt van al deze subsidies of ze nog passen bij de huidige doelstellingen en prioriteiten van het ministerie . Tevens wordt gekeken naar de juridische aspecten , eventuele overlap tussen subsidies , en of de subsidie nog wel tot de verantwoordelijkheid van VWS behoort . Het onderzoek zal enerzijds uitmonden in bezuinigingsvoorstellen en anderzijds in uitgangspunten en kaders voor subsidiëring in de toekomst . De precieze invulling van de bezuinigingen zal op Prinsjesdag , 16 september 2003 , worden bekend gemaakt . Op die dag zullen betrokken instellingen per besluit geïnformeerd worden in hoeverre dit gevolgen heeft voor de aan hen verleende subsidie voor 2004 en verder .

WR-P-E-F-0000001064.dcoi
Benoeming directeur-generaal Rijksinstituut voor Volksgezondheid en Milieu Persbericht , 27-6-2003 De ministerraad heeft besloten om de heer dr. M.J.W. Sprenger voor te dragen voor benoeming tot directeur-generaal van het Rijksinstituut voor Volksgezondheid en Milieu ( RIVM ) . De voordracht wordt gedaan door de minister van Binnenlandse Zaken en Koninkrijksrelaties , in overeenstemming met de minister van Volksgezondheid , Welzijn en Sport . De benoeming gaat in op 1 september 2003 . Marc Sprenger ( 1962 ) is sinds 1999 directeur Zorg bij het College voor Zorgverzekeringen . Van 1993 tot 1999 was hij als hoofd van het Centrum Infectieziekten Epidemiologie bij het RIVM werkzaam . Daarvoor was hij verbonden aan de Erasmus Universiteit . De heer Sprenger studeerde Geneeskunde aan de Universiteit van Maastricht en vervolgde zijn opleiding tot arts-microbioloog aan het Academisch Ziekenhuis Rotterdam . Hij promoveerde in 1990 aan de Erasmus Universiteit . In 1992 respectievelijk 1993 volgde registratie als arts-microbioloog en epidemioloog . Hij volgt de heer H.A.P.M. Pont op , die met pensioen gaat . De benoeming van de heer Sprenger is tot stand gekomen via de procedure voor de topmanagementgroep van de Algemene Bestuursdienst . Dit persbericht is op 27 juni 2003 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000001065.dcoi
Lokaal vervoer ouderen en gehandicapten in 425 gemeenten op orde Persbericht , 24-6-2003 In het kader van vervoerservice voor ouderen en gehandicapten is uit een quick scan gebleken dat 425 gemeenten van de in totaal 496 gemeenten voldoen aan het Wvg-protocol . Dit protocol houdt in dat deze doelgroep door de gemeente vervoer aangeboden krijgt ( of krijgt vergoed ) tot en met vijf OV zones van de woning tegen OV tarief . In maart 2002 werd dit Wvg-protocol ondertekend door het ministerie van SZW , de VNG en gebruikersorganisaties . Het ministerie van VWS , sinds 22 juli 2002 verantwoordelijk voor de Wvg ( Wet voorzieningen gehandicapten ) , biedt via Traxx een vervoersvoorziening boven de vijf OV zones aan . Om gemeenten de tijd te geven om aan dit protocol te voldoen , biedt het ministerie van VWS tot 1 juli 2003 , waar dat nodig is , nog vervoer aan door Traxx voor korte afstanden . VWS is van mening dat gemeenten met deze overbrugging voldoende tijd hebben gekregen om hun vervoersvoorziening goed te organiseren . Per 1 juli aanstaande zullen alle gemeenten dus zelf een regionale vervoersvoorziening aan gehandicapten moeten bieden . Sommige gemeenten hebben inmiddels aangegeven vanwege procedurele redenen , zoals bijvoorbeeld aanbestedingsprocedures , niet per 1 juli aanstaande te kunnen voldoen aan het protocol . Met het vervoerssysteem Traxx is nu overeengekomen dat zij het vervoer binnen de vijf OV zones verzorgen voor een aantal gemeenten die voldoende aannemelijk hebben kunnen maken dat zij nog niet kunnen voldoen aan het protocol . Dit betaalt het ministerie uiterlijk tot en met 31 december 2003 . Er is een aantal gemeenten dat niet in aanmerking komt voor deze voorlopige maatregel van het ministerie . Dit houdt verband met hun principiële overwegingen die o.a. te maken hebben met de juridische status van het protocol . Gehandicapten kunnen zich met vragen over vervoer tot en met vijf zones te wenden tot hun gemeente . Bovenregionaal vervoer blijft de verantwoordelijkheid van VWS .

WR-P-E-F-0000001066.dcoi
Jaarverslag Inspectie Jeugdhulpverlening en Jeugdbescherming 2002 Persbericht , 23-6-2003 Vandaag heeft de Inspectie jeugdhulpverlening en jeugdbescherming haar Jaarverslag 2002 uitgebracht . Voor de inspectie was 2002 een enerverend jaar . Onderzoeken zoals de brand in Roermond hebben een grote impact gehad , zowel voor de sector als voor de inspectie . Uit een aantal onderzoeken blijkt dat het waarborgen van de kwaliteit en de continuïteit van de zorg voor jeugdigen regelmatig te wensen overlaat . Ook is gebleken dat van samenwerking tussen verschillende instanties , zowel binnen als buiten de jeugdzorg , te weinig sprake is . Een alerte reactie vanuit samenwerkende instanties zou veel kunnen voorkomen . Lopend onderzoek door verschillende - samenwerkende - inspecties moet aangeven waar precies de lacunes en belemmeringen zitten die samenwerking in de weg staan . Toezicht op de naleving van wet- en regelgeving vormde ook in dit verslagjaar de hoofdmoot van het werk . Behalve deze geplande toezichtsactiviteiten verrichtte de inspectie reactief toezicht naar aanleiding van de melding van klachten en calamiteiten , soms op eigen initiatief en soms op verzoek van overheden . De meeste klachten die bij de inspectie zijn gemeld betroffen de (gezins)voogdij-instellingen ( 25 ) , residentiële voorzieningen ( 25 ) en de plaatsers ( bureaus jeugdzorg ) ( 21 ) . Het overgrote deel van de klachten ( 41 ) betrof de organisatie van de hulpverlening . Naar aanleiding van meldingen en klachten werden in 2002 vijftien inspectieonderzoeken uitgevoerd . Ondanks veelal toereikende protocollering laat de praktijk zien dat de uitvoering van de zorg regelmatig te wensen overlaat . Dit gaat ten koste van de continuïteit van de hulpverlening , een goede afstemming met andere voorzieningen in de keten en de daadwerkelijke betrokkenheid van jeugd en (pleeg)ouders in het hulpverleningsproces . Dit persbericht verschijnt onder verantwoordelijkheid van de Inspectie voor de jeugdhulpverlening en jeugdbescherming .

WR-P-E-F-0000001067.dcoi
Hugo Hurts directeur zorgverzekeringen VWS Persbericht , 23-6-2003 Per 1 maart 2003 is de heer drs H.R. Hurts aangesteld als Directeur Zorgverzekeringen van het ministerie van Volksgezondheid , Welzijn en Sport . Hugo Hurts ( 48 ) is in 1985 in dienst getreden bij het ministerie van VWS . Sinds 1985 heeft hij diverse functies bekleed binnen het ministerie en sinds september 2002 was hij al waarnemend directeur Zorgverzekeringen . De directie Zorgverzekeringen ontwikkelt het beleid inzake de ziektekostenverzekeringen . Uitgangspunten daarbij zijn de samenhang binnen het stelsel , de financiering ervan en de inhoud en omvang van de aanspraken . Verder houdt de directie zich bezig met de prijsvorming , planning en bouw en toezicht in de zorgsector .

WR-P-E-F-0000001068.dcoi
Efficiencykorting op huisartsendienstenstructuur Persbericht , 12-6-2003 De kosten voor huisartsendienstenstructuren vallen veel hoger uit dan begroot . Daarom verzoekt minister Hoogervorst ( Volksgezondheid , Welzijn en Sport ) het College Tarieven Gezondheidszorg per 1 juli 2003 maatregelen te treffen om de kosten te beheersen . Deze maatregelen zullen effect hebben vanaf 1 januari 2004 . Huisartsendienstenstructuren zijn opgericht ter ondersteuning van huisartsen om hun werkdruk te verminderen en de continuïteit van de huisartsenzorg te verbeteren . Dit gebeurt in de vorm van personele ondersteuning , administratieve versterking , vervoer en huisvesting . Hiervoor is jaarlijks 68 miljoen euro beschikbaar zoals is afgesproken met de landelijke organisaties van huisartsen en zorgverzekeraars . Zorgverzekeraars en huisartsen maken hierover in de regio nadere afspraken . Naar verwachting zullen de kosten enkele tientallen miljoenen euro's hoger uitvallen dan 68 miljoen euro . Dit wordt mede veroorzaakt door grote kostenverschillen tussen de verschillende huisartsendienstenstructuren . De maatregelen bestaan uit normering van de kosten voor huisartsendienstenstructuren in combinatie met een efficiencykorting van 20 miljoen euro . De rest van de overschrijding wordt bestreden via een generieke korting op het landelijk budgettair kader voor de huisartsenzorg . Op dit moment is 90 procent van de huisartsen aangesloten bij een huisartsendienstenstructuur . Het is de bedoeling dat de efficiency van de huisartsendienstenstructuren wordt vergroot zodat deze dekking gegarandeerd kan blijven . Dat kan onder andere worden bereikt door betere samenwerking met afdelingen spoedeisende hulp in ziekenhuizen en ambulancediensten .

WR-P-E-F-0000001069.dcoi
Convenant Maatschappelijke Verantwoording Persbericht , 10-6-2003 Vandaag hebben de verschillende partijen in de zorgsector en staatssecretaris Ross het convenant Maatschappelijke Verantwoording ondertekend . Dit convenant leidt tot administratieve lastenvermindering in de zorgsector . De zorgsector laat zien dat er serieus werk wordt gemaakt van het verminderen van de administratieve lasten . Het geeft daarmee het goede voorbeeld , want dit kabinet legt sterk de nadruk op de ontbureaucratisering , aldus de staatssecretaris bij de ondertekening . Nu moeten verpleeg- , verzorgings- en thuiszorginstellingen nog enkele tientallen documenten afleggen over hun doen en laten . Dertig van die documenten worden samengevoegd tot één jaardocument . Daarvan profiteren met name de circa 1800 verpleeghuis- , verzorgings- en thuiszorginstellingen in ons land . Instanties zoals het college Tarieven Gezondheidszorg , de Inspectie voor de Gezondheidszorg , het Centraal Bureau voor de Statistieken en de zorgkantoren halen uit dat ene document de voor hen noodzakelijke gegevens . En dat komt de transparantie over de over de sector als geheel ten goede . Verder sluit het convenant goed aan op het advies van de Commissie De Beer om de administratieve lasten in belangrijke mate te verminderen door het samenbrengen van verantwoordingsinformatie in één periodiek verslag .

WR-P-E-F-0000001070.dcoi
Commisie Bot overhandigt rapport onderzoek overlijden dierenarts Persbericht , 6-6-2003 Dierenarts J.G.M.J. Bosch , die 17 april jongstleden overleed aan de gevolgen van aviaire influenza , heeft zich strikt gehouden aan de regels die op dat moment voor hem golden en is het slachtoffer geworden van een ongelukkige samenloop van omstandigheden . De regelgeving vanuit VWS en LNV vanaf het moment van het uitbreken van de vogelpestcrisis tot aan het overlijden van Bosch , volgens de inzichten van dat moment , was adequaat . Zowel het signaleringssysteem en het adviestraject bij VWS in geval van een ( dreigende ) epidemie , als de crisisbeheersing bij LNV zijn snel van start gegaan , en waren inhoudelijk goed onderbouwd . Dit zijn de voornaamste conclusies van de Commissie Bot , die in opdracht van de bewindslieden van de ministeries van Volksgezondheid , Welzijn en Sport en Landbouw , Natuurbeheer en Visserij de omstandigheden heeft onderzocht rond de ziekte van Bosch en de regelgeving die ten tijde van zijn besmetting golden . De Commissie Bot heeft vanmorgen het onderzoeksrapport overhandigd aan minister Hoogervorst van VWS en minister Veerman van LNV . VWS adviseerde de crisisstaf van LNV over volksgezondheidsaspecten . LNV zorgde voor de uitvoering van volksgezondheidsadviezen bij de mensen die binnen het toezichtgebied in het kader van de bestrijding verdachte en besmette bedrijven bezochten . De RVV , als LNV-dienst , zag toe op de uitvoering daarvan . Wel tekent de commissie aan dat gebleken is dat de adviezen van VWS vaak mondeling werden overgedragen . Aan te bevelen is dat dat structureel schriftelijk gebeurt . Voorts acht de commissie het wenselijk dat op de uitvoering van preventieve volksgezondheidsmaatregelen ook extern toezicht ter plekke wordt gehouden . De commissie constateert dat de diverse instanties hebben gedaan wat op dat moment aangewezen leek . Dierenarts Bosch heeft geen ( zichtbare ) conjunctivitis gekregen ( oogontsteking met ' rode ogen ' ) , wat verder een ieder ( ca. 100 ) van de ruimers die besmet zijn geraakt met het aviaire virus wel had . Bosch maakte op 2 april deel uit een specialistenteam van de Rijksdienst voor de keuring van Vlees en Vee ( RVV ) , dat een melding van een verdenking van aviaire influenza ( ' vogelpest ' ) bij een pluimveebedrijf te Teeffelen onderzocht . Een verdenking die achteraf ook bevestigd is . Teeffelen lag buiten het toezichtsgebied ( = crisisgebied ) zoals dat op dat moment door het ministerie van LNV was vastgesteld . Alleen binnen het toezichtsgebied golden speciale regels , zoals het preventief slikken van de virusremmer Tamiflu® door ruimers ( dierenartsen , vangers en rapers van de kippen etc. ) van besmette en verdachte stallen . De commissie Bot is op 29 april ingesteld door de bewindslieden van VWS en LNV , zoals door hen toegezegd tijdens een overleg met de Tweede Kamer . Zij bestond uit twee onafhankelijke leden : dr. B.R. Bot , onder meer voormalig secretaris-generaal van het ministerie van Buitenlandse Zaken en Permanent Vertegenwoordiger van Nederland bij de Europese Gemeenschappen te Brussel ( voorzitter ) , en prof. dr. L.G. Thijs , intensivist internist , voormalig hoogleraar aan de VU te Amsterdam . Zij kregen ambtelijke ondersteuning vanuit VWS en LNV .

WR-P-E-F-0000001071.dcoi
WTG fraudebestendiger en minder bureaucratisch Persbericht , 6-6-2003 De Wet Tarieven Gezondheidszorg ( WTG ) biedt meer mogelijkheden voor vrije prijsvorming in de zorg . Ook brengt de aanpassing minder administratieve lasten met zich mee voor de zorgsector . Met de verandering wordt fraude in de zorg beter bestreden . De wet maakt individuele experimenten mogelijk met prijsvorming in de zorg . Om fraude in de zorg beter tegen te gaan komt er een algemeen administratievoorschrift voor zorgaanbieders en zorgverzekeraars in de wet . Dit maakt goede controle en vergelijkbaarheid van gegevens mogelijk . Daarnaast moeten declaraties duidelijker zijn . Ze moeten een concrete prestatiebeschrijving bevatten . Verder worden verzekeraars en zorgaanbieders die een foutieve declaratie of prestatie vergoeden strafbaar . En voortaan kan het College tarieven gezondheidszorg ( CTG ) gegevens uitwisselen met de Nederlandse Mededingingsautoriteit ( NMa ) en de Inspectie Gezondheidszorg . Ook moeten zorgaanbieders hun patiënten zorgvuldig en tijdig informeren over het tarief . De WTG wordt minder bureaucratisch . De keuze voor een tarief ( vast tarief , maximumtarief of vrij tarief ) wordt gemakkelijker gemaakt . Dat hoeft straks niet meer via een algemene maatregel van bestuur maar gebeurt door een beleidsregel van het CTG . De minister keurt die beleidsregels goed . Tevens zal het CTG niet meer alle zorginstellingen en zorgverzekeraars om informatie hoeven te vragen maar kan ze zich beperken tot de instanties die vanuit het oogpunt van de wet echt noodzakelijk zijn . Ook verloopt het administratieve beroep in de toekomst alleen nog langs één rechter namelijk het College van Beroep voor het bedrijfsleven . Tot nu toe zijn verschillende administratieve rechters bevoegd . Daarover wordt de Raad van de Rechtspraak nog om advies gevraagd .

WR-P-E-F-0000001072.dcoi
Hooligans krijgen aanpak op maat Persbericht , 3-6-2003 Voetbalvandalen moeten een individuele aanpak krijgen . De harde kern zal uit het stadion geweerd moeten worden en daarnaast zonodig strafrechterlijke hulpverlening krijgen , om bijvoorbeeld de agressie te kunnen beheersen . Vandalen die nog nauwelijks delicten hebben gepleegd , zijn vaak al geholpen bij deelname aan sociaal preventie projecten . Door hen te betrekken bij de club , kan hun houding ten opzichte van de club in positieve zin veranderen . Staatssecretaris Clémence Ross ( VWS ) omarmt de aanbeveling van de Universiteit van Tilburg en kiest de komende jaren voor een dadergerichte aanpak . Uit het onderzoek van de Universiteit van Tilburg blijkt er een sterk verband te bestaan tussen voetbal gerelateerde criminaliteit en andere delicten . Zo blijkt dat 72 procent van de respondenten de afgelopen vijf jaar al eerder zijn aangehouden door de politie . Bijna de helft van de aangehouden voetbalvandalen beperkt het agressieve gedrag niet tot de voetbalwedstrijden , maar pleegt ook in andere omstandigheden geweldsdelicten . Dit toont aan dat voetbalvandalisme geen specifiek voetbalprobleem is , maar een breed maatschappelijk probleem . Verder blijkt ' de voetbalvandaal ' gemiddeld 24,5 jaar en autochtoon . De onderzoekers concluderen dat alcohol- en drugsgebruik een voorname risicofactor is . Andere factoren die een rol spelen zijn criminele antecedenten en problemen met agressiebeheersing . Voetbalvandalen moeten een dadergerichte aanpak krijgen , zo stellen de onderzoekers . Zij die geweld plegen moeten via stadionverboden worden geweerd . Zij krijgen zonodig strafrechterlijk hulpverlening opgelegd . In de regio Midden-Gelderland werken de politie , het Openbaar Ministerie en Vitesse al geruime tijd samen om de regisseurs binnen de harde kern van Vitesse aan te pakken . Deze aanpak is tot nu toe succesvol gebleken . Vandalen die nog nauwelijks delicten hebben gepleegd kunnen baat hebben door aan te haken bij sociaal preventieve projecten van hun club . Dit kan betekenen dat ze een taak moeten uitvoeren voor hun club of bijeenkomsten over de normen en waarden binnen hun club moeten bijwonen . Doel hiervan is dat ze meer binding met de club krijgen . Uit een evaluatie van het sociaal preventieve supportersbeleid van VWS blijkt deze aanpak succesvol . Staatssecretaris Ross heeft daarom besloten om nog vier jaar door te gaan met deze projecten . De KNVB zal hierbij een coördinerende rol spelen . Ook zal er een steunpunt sociaal preventief supportersbeleid komen . Dit zal worden gehuisvest bij de KNVB .

WR-P-E-F-0000001073.dcoi
Hans Hillen nieuwe voorzitter College voor Zorgverzekeringen Persbericht , 26-5-2003 Oud-Tweede Kamerlid J.S.J. ( Hans ) Hillen wordt vandaag benoemd tot voorzitter van het College voor zorgverzekeringen ( CVZ ) . Dit heeft de ministerraad afgelopen vrijdag besloten . Hij volgt de huidige voorzitter Louw de Graaf op voor de periode van 1 juli 2003 tot 1 januari 2006 . Het College is een zelfstandig bestuursorgaan dat de minister van VWS adviseert . Het CVZ coördineert de uitvoering en de financiering van de Ziekenfondswet en de Algemene Wet Bijzondere Ziektekosten ( AWBZ ) . Hans Hillen ( 1947 ) was van 1990 tot 2002 Tweede Kamerlid voor het CDA . Hij hield zich in de Kamer bezig met defensie , buitenlandse zaken en mediabeleid . Eerder werkte hij als leraar maatschappijleer , als politiek verslaggever bij het NOS-journaal en als directeur voorlichting bij het ministerie van Financiën . Momenteel is hij columnist bij Elsevier .

WR-P-E-F-0000001074.dcoi
Belevingsmonitor SARS Persbericht , 23-5-2003 De ministerraad heeft op voorstel van staatssecretaris Ross-Van Dorp ingestemd met toezending aan de Tweede Kamer van de nul-meting van de belevingsmonitor SARS ( Severe Acute Respiratory Syndrome ) . Uit de nulmeting blijkt dat de ziekte SARS in de top vijf van de zorgenlijst van de Nederlandse bevolking staat . Een pro-actieve benadering bij de informatievoorziening over SARS is en blijft daarom gewenst . De kans om de ziekte zelf te krijgen wordt door de Nederlandse bevolking niet hoog ingeschat . Alleen uit de antwoorden op vragen over het vliegverkeer blijkt enige onzekerheid . In de communicatie wordt daarom extra aandacht besteed aan enkele maatregelen die in dit kader worden getroffen . Zo wordt er een folder ontwikkeld met informatie aan reizigers die van en naar besmette gebieden vliegen . De folder wordt vertaald in het standaard-Chinees , Engels , Frans , Spaans , Turks en standaard-Arabisch en wordt uitgedeeld in vliegtuigen die van en naar besmette gebieden vliegen . Ook wordt de folder verspreid op Nederlandse luchthavens . De pers en andere relevante doelgroepen worden door middel van een mailinglist regelmatig voorzien van het laatste nieuws op SARS-gebied . Media die op de mailinglijst willen kunnen een mail sturen aan k.ijzendoorn@minvws.nl Dit persbericht is op vrijdag 23 mei 2003 - na afloop van de ministerraad - uitgebracht door de Rijksvoorlichtingsdienst . Resultaten publieksmonitor SARS

WR-P-E-F-0000001075.dcoi
Stand van zaken versterking huisartsenzorg/eerstelijnszorg Persbericht , 15-5-2003 De samenwerking in de eerstelijnszorg moet worden versterkt . Desamenleving maakt zich zorgen over de toegankelijkheid endoelmatigheid van de zorg . Artsen krijgen steeds moeilijkerehulpvragen en patiënten stellen meer eisen aan de kwaliteit van dezorg . Hierdoor is het noodzakelijk dat de zogenoemde eerstelijnsgezondheidszorg wordt vernieuwd . Hieronder vallen onder meerhuisartsen , de thuiszorg , GGD en fysiotherapie . Meerinformatie over de stand van zaken van de vernieuwing van dehuisartsenzorg / eerstelijnszorg vindt u terug in de onderstaandepresentatie , die op donderdag 15 mei plaats vond in het ministerievan VWS te Den Haag .

WR-P-E-F-0000001076.dcoi
Europees Hof van Justitie : ' Vrije toegang tot (tand)arts in het buitenland ' Persbericht , 13-5-2003 Nederlandse ziekenfondsverzekerden hoeven niet in alle gevallen toestemming te vragen aan hun verzekeraar voor medische zorg in het buitenland . Dat heeft het Europese Hof van Justitie uitgesproken in de vandaag gepubliceerde uitspraak in de rechtszaak Müller-Fauré/Van Riet . Hierbij gelden drie belangrijke voorwaarden : Demissionair minister De Geus ( Volksgezondheid , Welzijn en Sport ) is van oordeel dat sprake is van een duidelijke uitspraak van het Europese Hof van Justitie die de verbondenheid van de Europese lidstaten op het gebied van de gezondheidszorg onderstreept . De uitspraak komt overeen met de voornemens van het regeringsbeleid voor een nieuw stelsel van ziektekostenverzekeringen . Daarbij krijgen verzekerden in bepaalde situaties de mogelijkheid om op hun eigen verzoek zorg in te roepen bij een zorgverlener waarmee hun zorgverzekeraar geen medewerkersovereenkomst heeft . Het moet gaan om extramurale zorg , dat wil zeggen zorg buiten het ziekenhuis ; Het gaat om zorg waarop op grond van het Nederlandse ziekenfondspakket aanspraak bestaat ; Het gaat om het inroepen van zorg in een andere lidstaat van de Europese Unie . Demissionair minister De Geus zal bezien of , en zo ja hoe , de uitspraak in de Nederlandse wetgeving kan worden verwerkt .

WR-P-E-F-0000001077.dcoi
Stand van zaken voorbereiding SARS Persbericht , 2-5-2003 Welke maatregelen heeft de Nederlandse overheid genomen rond Severe Acute Respiratory Syndrom ( SARS ) sinds het alarm van de Wereld Gezondheidsorganisatie ( WHO ) ? Binnen de rijksoverheid houdt sinds kort een interdepartementaal beleidsteam zich bezig met SARS . De ziekte is verder toegevoegd aan de lijst van meldingsplichtige ziekten . En het ministerie van Buitenlandse Zaken verstrekt - in lijn met de adviezen van de WHO - reisadviezen . Meer informatie over de stand van zaken van de voorbereiding vindt u terug in de onderstaande presentatie , die op vrijdag 2 mei 2003 plaats vond in het perscentrum Nieuwspoort te Den Haag .

WR-P-E-F-0000001078.dcoi
Koninklijke onderscheidingen 2003 Persbericht , 29-4-2003 Staatssecretaris Ross-Van Dorp van Volksgezondheid , Welzijn en Sport heeft op dinsdag 29 april 2003 op het ministerie in Den Haag Koninklijke Onderscheidingen uitgereikt aan mensen die zich op bijzondere wijze verdienstelijk hebben gemaakt binnen de beleidsterreinen van VWS . Welzijn en zorg Mevrouw W. Terlouw-Paling spant zich al meer dan 25 jaar op allerlei manieren in voor de medemens . Naast het inzamelen van diverse spullen om te verkopen voor goede doelen in binnen- en buitenland , bezoekt zij hulpbehoevenden in de directe omgeving . Voor onder meer deze verdiensten is zij benoemd tot Lid in de Orde van Oranje-Nassau . Mevrouw A. van Leeuwen verricht sinds 1987 vrijwilligerswerk , waarbij ze zich voornamelijk inspant voor mensen met een handicap , met name mensen die getroffen zijn door de ziekte Multiple Sclerose . Mevrouw Van Leeuwen is benoemd tot Ridder in de Orde van Oranje-Nassau . Mevrouw D. Roos , directeur van de Stichting Vrienden MS Research , ontvangt een onderscheiding die los van haar huidige werk staat . Onder andere als vrijwilliger bij de Stichting Doe Een Wens zet zij zich in voor kinderen met een levensbedreigende ziekte . Mevrouw Roos heeft activiteiten ontplooid waardoor de dood van kinderen en de rouwverwerking beter bespreekbaar zijn geworden . Zij is benoemd tot Ridder in de Orde van Oranje-Nassau . Sport De heer M. van den Ende , ex-scheidsrechter in het betaald voetbal , heeft in totaal ruim 400 wedstrijden gefloten , waaronder drie bekerfinales en drie Supercups in Nederland . Ook buiten de landsgrenzen heeft hij diverse wedstrijden geleid . Na zijn succesvolle scheidsrechtersloopbaan houdt hij zich nu bezig met het scouten en opleiden van jeugdige fluittalenten . De heer Van den Ende wordt Ridder in de Orde van Oranje-Nassau . Rijksoverheid De heer R. Matthijsse is bekend bij journalisten en rijksoverheid als een integere , betrouwbare en ook bereikbare voorlichter . Hij is woordvoerder annex directeur Voorlichting geweest van twaalf ministers bij verschillende ministeries . Daarnaast maakte hij veel cursisten bekend met het vak van overheidsvoorlichter . Ook was hij secretaris en penningmeester van het internationaal perscentrum Nieuwspoort . Vanwege deze verdiensten wordt de heer Matthijsse onderscheiden als Ridder in de Orde van Oranje-Nassau .

WR-P-E-F-0000001079.dcoi
Aanpak kortingen apothekers blijft uitgangspunt Persbericht , 29-4-2003 De maatregelen tegen de kortingen van apothekers blijven uitgangspunt van het beleid . Het is alleen een tegenvaller , zowel financieel als beleidsmatig , dat de maatregel nu niet meteen kan ingaan . Dit had namelijk enige lucht gegeven bij de ontwikkeling van de ziektekostenpremie . " Tegelijkertijd zal ik nu kijken hoe we de maatregel alsnog zo snel mogelijk kunnen invoeren . " Dit verklaart demissionair minister De Geus ( Volksgezondheid , Welzijn en Sport ) na de uitspraak van het College Beroep Bedrijfsleven . Het CBB maakte vanmiddag bekend dat de tariefbeschikking van het ministerie van VWS tijdelijk wordt opgehouden . Het was de bedoeling dat deze op 1 mei zou ingaan . Het ministerie zal de uitspraak van het CBB nader bestuderen en bekijken in hoeverre de maatregelen nog technisch moeten worden aangepast . Tot de nieuwe maatregel wordt ingevoerd blijft de bestaande clawbackmaatregel van kracht . Het aanpakken van kortingen van apothekers kan rekenen op een zeer brede steun in het parlement , zo bleek bij de laatste behandeling in de Tweede Kamer .

WR-P-E-F-0000001080.dcoi
Vogelpestvirus aangetoond bij overleden dierenarts Persbericht , 19-4-2003 Op donderdag 17 april is in het Jeroen Bosch Ziekenhuis in Den Bosch een 57-jarige dierenarts overleden aan een ernstige longontsteking . Omdat in de longen vogelgriepvirus is aangetoond en er geen andere mogelijke verklaring is gevonden voor het ziektebeeld , is er een sterke aanwijzing dat de man is overleden aan de gevolgen van infectie met het vogelgriepvirus . De dierenarts is twee dagen nadat hij werkzaam was op een besmet pluimveebedrijf ziek geworden . Hij heeft geen antivirale middelen gebruikt . Volgens het Outbreak Management Team ( OMT ) , dat vrijdagavond 18 april naar aanleiding hiervan vergaderd heeft , gaat het hier om een zeer zeldzame situatie . Tot nu toe heeft het vogelgriepvirus bij de mens alleen slijmvliesontsteking ( conjunctivitis ) rond het oog veroorzaakt . Het overlijden van de dierenarts betreft een uitzonderlijk verloop . De man heeft geen oogontsteking gehad . Onderzoek moet uitwijzen of het virus veranderingen heeft ondergegaan , waardoor dit ernstige verloop te verklaren is . Dit wordt uitgevoerd in het Nationaal Influenza Centrum ( Erasmus Medisch Centrum ) in Rotterdam . Op advies van het OMT krijgen zeer nauwe contacten van de dierenarts als voorzorgsmaatregel het antivirale middel oseltamivir ( Tamiflu ) voorgeschreven ; dit is bedoeld om eventuele verdere verspreiding van het virus tegen te gaan . Het gaat hierbij om de directe familie , behandelend artsen en verplegend personeel van de ziekenhuisafdelingen waar hij opgenomen was en de patholoog en de assistent die de obductie hebben uitgevoerd . Het OMT geeft aan dat het antivirale middel effectief is om vogelgriepvirus-infecties bij de mens te voorkomen . Het OMT benadrukt dat het gebruik van persoonlijke beschermingsmaatregelen en antivirale middelen door mensen die betrokken zijn bij de ruimingen en wonen of werken op besmette of verdachte bedrijven , noodzakelijk is . Deze preventieve maatregelen zijn eerder op 15 maart op advies van het OMT genomen . De afgelopen twee weken zijn nog slechts enkele vogelgriepinfecties bij ruimers aangetoond , meestal bij personen die onvoldoende beschermingsmaatregelen hadden genomen . Er is geen enkel bezwaar om oseltamivir ( Tamiflu ) langdurig te slikken . Voor de direct betrokkenen van verdachte en besmette pluimveehouderijen en mensen die direct met besmette kippen in aanraking komen , stellen de GGD-en in de desbetreffende regio's antivirale middelen en griepvaccins beschikbaar . Er is in Nederland een intensief systeem voor de signalering van influenza ; bij deze reguliere surveillance die in samenwerking met de huisartsen wordt uitgevoerd , worden infecties van griepvirussen opgespoord , ook van vogelgriepvirussen . Staatssecretaris Ross stelt vandaag 19 april met een brief de Tweede Kamer op de hoogte . Er wordt via het LNV-loket een nummer geopend voor het algemeen publiek : 0800 - 2233322 .

WR-P-E-F-0000001081.dcoi
Wettelijke maatregelen tegen zorgfraude Persbericht , 17-4-2003 Demissionair minister De Geus ( Volksgezondheid , Welzijn en Sport ) zal wettelijke maatregelen nemen om fraude in de gezondheidszorg te kunnen tegengaan . Hij schrijft dit in een brief aan de Tweede Kamer in reactie op het onderzoek ' Frauderisico-analyse gezondheidszorg ' van prof. R. van der Veen . Er komt een wetsvoorstel dat een verzekerde verplicht om zich te identificeren als hij gebruik wil maken van zorg uit de Ziekenfondswet of de AWBZ . De zorgaanbieders moeten vervolgens controleren of de identiteit van de verzekerde klopt . In eerste instantie wordt de maatregel ingevoerd bij ziekenhuizen en poliklinieken . In geval van fraude met declaraties door verzekerden krijgen de ziekenfondsen de mogelijkheid om als sanctie de nominale ziekenfondspremie te verhogen . In de AWBZ zal de mogelijkheid voor de verzekerde om kosten te declareren worden opgeschort . In hetzelfde wetsvoorstel wordt geregeld dat gegevens beter kunnen worden gecontroleerd en uitgewisseld . Ook zal het Sofi-nummer in de Wet op de toegang tot ziektekostenverzekeringen worden ingevoerd . Verder zal het College tarieven gezondheidszorg ( CTG ) meer mogelijkheden krijgen om bij te dragen aan de aanpak van zorgfraude . De Wet tarieven gezondheidszorg zal hiervoor worden aangepast . De Geus wil een nieuw fraudebeleid ontwikkelen langs drie actielijnen : betere controle en sancties , investeren in transparante systemen ( ICT , zorgpas , minder bureaucratie ) en het meer vooraf toetsen van maatregelen op hun frauderisico .

WR-P-E-F-0000001082.dcoi
Brede steun voor integrale invoering DBC'S Persbericht , 17-4-2003 Demissionair minister De Geus ( VWS ) en partijen in de gezondheidszorg zijn eensgezind van mening dat per 1 januari 2004 diagnose behandeling combinaties ( DBC's ) integraal moeten worden ingevoerd . Een DBC is een beschrijving van een zorgproduct ( bijvoorbeeld een knie-operatie ) met een prijskaartje daaraan vast . Dankzij DBC's kunnen zorgverzekeraars en ziekenhuizen straks rechtstreeks onderhandelen over de hoeveelheid zorg die geleverd wordt , de kwaliteit en de prijs van de zorg . Op dit moment worden in de vorm van een experiment ervaringen opgedaan via onderhandelingen over een beperkt aantal DBC's . Vanaf 1 januari 2004 komt er ook een integrale registratie van DBC's . In september 2003 zullen de minister en partijen in de gezondheidszorg definitief besluiten of volledige invoering per 1 januari 2004 mogelijk is . Voorwaarden zijn dat er daadwerkelijk prijsafspraken op lokaal niveau gemaakt worden en partijen geen misbruik maken van hun economische machtspositie . Afgesproken is dat de prijsontwikkeling van DBC's als gevolg van lokale onderhandelingen de komende maanden nader wordt gevolgd . Dit is op woensdag 16 april vastgesteld in een overleg tussen minister De Geus samen met de heer prof. L. Koopmans ( voorzitter van de Stuurgroep DBC's ) en betrokken partijen . Het gaat hier om de Nederlandse Vereniging van Ziekenhuizen ( NVZ ) , de Orde van Medisch Specialisten ( OMS ) , Zorgverzekeraars Nederland ( ZN ) , Nederlandse Patiënten Consumenten Federatie ( NPCF ) , Vereniging Academische Ziekenhuizen ( VAZ ) , het College tarieven gezondheidszorg ( CTG ) en het College voor zorgverzekeringen ( CvZ ) . Alle deelnemers zijn het er over eens dat het DBC-traject , dat reeds enkele jaren in voorbereiding is , nu met volle kracht voortgang moet vinden . Tevens zullen er afspraken worden gemaakt over de inrichting van een onderhoudsorgaan . Dit orgaan zal zich onder andere bezig houden met de definiëring van nieuwe DBC's . Verder zal met het College Bescherming Persoonsgegevens worden bekeken hoe de privacy-aspecten van DBC's goed geregeld kunnen worden . Er komt ook een onderzoek naar de wijze waarop kapitaallasten moeten worden opgenomen in de DBC's . De Geus heeft verklaard dat hij de contracteerplicht wil afschaffen . Zorgverzekeraars zijn niet meer verplicht om met alle zorginstellingen in hun werkgebied een contract te sluiten . Daarnaast wil hij de omgekeerde contracteerplicht afschaffen . Dit houdt in dat zorgaanbieders niet meer verplicht zijn om met alle zorgverzekeraars dezelfde overeenkomsten te sluiten .

WR-P-E-F-0000001083.dcoi
Gebrek aan instructiewater in de randstad Persbericht , 15-4-2003 De provincies Zuid-Holland , Noord-Holland , Utrecht en Flevoland hebben onvoldoende zwemwater dat geschikt is voor instructie- , school- en diplomazwemmen . Om deze situatie te verbeteren zouden gemeenten gebruik moeten maken van particuliere baden , die momenteel niet openbaar toegankelijk zijn . Staatssecretaris Ross schrijft dit in een brief die ze vandaag samen met het rapport ' Zwembaden in Nederland 2002 en verder. ' aan de Tweede Kamer heeft gestuurd . Het Nederlands Research Instituut voor Recreatie en Toerisme ( NRIT ) heeft in dit rapport de hoeveelheid en bereikbaarheid van zwemwater in kaart gebracht . Landelijk gezien heeft Nederland voldoende zwemwater dat geschikt is voor zweminstructie . Nederland telt 1.593 zwembaden , met in totaal 3.554 bassins . Hiervan zijn er 1.566 geschikt voor instructie- , school- en diplomazwemmen . Per provincie verschilt de situatie aanzienlijk . Het NRIT geeft aan dat in de provincies Flevoland , Zuid-Holland , Noord-Holland en Utrecht sprake is van een ondercapaciteit . In deze provincies is de stimulering van instructie- , school- , en diplomazwemmen dan ook het meest nodig . De overige provincies hebben juist een overcapaciteit . De onderzoekers geven aan dat in de provincies met tekort aan baden extra capaciteit nodig is . Ze denken hierbij niet aan nieuwbouw van baden , maar aan het benutten van baden die momenteel alleen door particulieren worden gebruikt . Te denken valt aan baden bij hotels , appartementencomplexen , campings , zorginstellingen en scholen . Het NRIT zoekt deze oplossing , omdat het aantal kinderen na een kleine toename de komende jaren uiteindelijk zal afnemen . Dit maakt nieuwbouw van zwembaden voor dit doel overbodig . ' Dit is een onconventionele aanbeveling , maar wel een goed idee . Al moet het extra instructiewater natuurlijk wel goed bereikbaar zijn . En natuurlijk moeten de eigenaren van deze baden wel bereid zijn het water voor zwemles beschikbaar te stellen. ' , aldus staatssecretaris Ross . Ook provincies met een overschot aan geschikt zwemwater kunnen volgens de onderzoekers het instructie - school- en diplomazwemmen stimuleren . Bijvoorbeeld door de openingstijden aan te passen en de bereikbaarheid te verbeteren . Tijdens het onderzoek is een digitale gegevensbank opgezet ( Geodan ) , die in beheer is bij het LC , Nederlands Instituut voor lokale sport en recreatie . Deze gegevensbank maakt het mogelijk de relatie tussen instructiewater en het aantal kinderen in de directe omgeving nu en in de toekomst te analyseren tot op gemeentelijk niveau .

WR-P-E-F-0000001084.dcoi
VWS sluit contract levering medicinale cannabis aan apotheken Persbericht , 8-4-2003 Het ministerie van Volksgezondheid , Welzijn en Sport heeft twee telers gecontracteerd voor de levering van medicinale cannabis aan apotheken . Het Bureau voor Medicinale Cannabis ( BMC ) begint in september 2003 met de levering van medicinale cannabis aan apotheken . Voor artsen is het sinds najaar 2002 mogelijk medicinale cannabis legaal voor te schrijven en apothekers kunnen het verstrekken . In de Opiumwet is sinds 17 maart ook vastgelegd dat het monopolie op de handel van deze cannabis bij het BMC komt te liggen , dat deze taak namens de minister van VWS uitvoert . De gecontracteerde telers zijn de Stichting Institute of Medical Marijuana en de firma Bedrocan . Het BMC verzorgt de productie en distributie van medicinale cannabis . Het bureau begint een tweetal variëteiten als grondstof aan apotheken te leveren . De toepassing ligt vooral bij aandoeningen wanneer de gebruikelijke behandeling onvoldoende helpt , zoals bij chronische neurologische pijn , multipele sclerose en palliatieve behandeling van aids en kanker . Enquête Vorig jaar heeft VWS , in samenwerking met Elsevier gezondheidszorg , opdracht gegeven tot een enquête over het voorschrijven van medicinale cannabis onder huisartsen en enkele groepen van specialisten ( totaal 400 artsen ) . Hieruit blijkt dat het merendeel van hen positief staat tegenover cannabis als geneesmiddel . Een kwart zegt nu al in voldoende mate op de hoogte te zijn van de mogelijkheden als geneesmiddel , circa 65 % enigszins , terwijl 11 % er helemaal niet mee bekend is . 19 % van de ondervraagde huisartsen en 11 % van de ondervraagde specialisten heeft bovendien ook ervaring met het voorschrijven ervan . Van deze groep is ongeveer 60 % positief over het resultaat . Wèl geven de artsen aan dat medicinale cannabis selectief gebruikt moet worden , op zuiver medische indicatie en er bestaat behoefte aan wetenschappelijke onderbouwing van de effectiviteit . VWS heeft Zorgonderzoek Nederland Medische Wetenschappen ( ZonMw ) opdracht gegeven een programmastudie te doen naar de behoefte aan onderzoek op het gebied van de medische toepassing van cannabis .

WR-P-E-F-0000001085.dcoi
Opschaling familieonderzoek naar Familiaire Hypercholesterolemie ( FH ) Persbericht , 3-4-2003 Staatssecretaris Ross van Volksgezondheid , Welzijn en Sport stemt in met uitbreiding van het opsporingsprogramma naar familiaire hypercholesterolemie ( FH ) . De capaciteit van het familieonderzoek wordt vergroot van enkele honderden naar 3000 nieuwe gevallen per jaar . Met dit eerste landelijke genetische screeningsprogramma moeten in 2010 alle onbekende mensen boven de 16 jaar op FH gescreend zijn . Vervolgens kunnen ze een adequate behandeling krijgen . Sinds 1994 ondersteunt VWS een kleinschalig , experimenteel opsporingsprogramma voor FH , uitgevoerd met behulp van DNA-diagnostiek door een gespecialiseerde organisatie , de StOEH ( Stichting Opsporing Erfelijke Hypercholesterolemie ) . Dit opsporingsprogramma brengt jaarlijks honderden nieuwe dragers aan het licht . Inmiddels zijn in Nederland 12.000 mensen met FH bekend en onder regelmatige medische controle . Opsporing van mensen met FH via familieonderzoek is in verschillende wetenschappelijke studies doelmatig gebleken . Dit vormde aanleiding tot de wens om het screeningsprogramma , dat zich beperkt tot families met FH , te versnellen en zo in de komende jaren tot 2010 alle thans nog onbekende mensen met FH vanaf de leeftijd van 16 jaar te identificeren . Staatssecretaris Ross heeft recent dit jaar haar instemming betuigd met de overeenstemming tussen VWS , de betrokken patiëntenorganisaties en het Verbond van Verzekeraars om mensen met FH te accepteren . De verzekeraars zullen de gezondheidstoestand van mensen met FH op dezelfde wijze beoordelen als die van personen zonder FH . Hun beleid wordt helder uiteengezet in een folder die beschikbaar is voor deelnemers aan het FH-opsporingsprogramma . Achtergrondinformatie : Een verhoogd gehalte aan cholesterol in het bloed ( hypercholesterolemie ) komt vaak voor . Deze stoornis leidt vroeg tot aderverkalking en op termijn tot hart- en vaatziekten , maar kan goed met een gezonde leefstijl en eventueel met behulp van medicijnen ( statines ) onder controle gebracht worden . Hypercholesterolemie wordt veroorzaakt door een ongezonde voeding met te veel verzadigd vet . Bij een klein deel van de mensen met hypercholesterolemie , in Nederland naar schatting 40.000 personen , is er sprake van Familiaire Hypercholesterolemie , een erfelijke bepaald probleem . Deze mensen vertonen ook bij een normaal voedingspatroon soms zeer hoge cholesterolwaarden . Meestal onbewust lopen zij daardoor een hoger ziekte- en sterfterisico . Door hun genetische aanleg zijn ze ook veel gevoeliger voor de schadelijke effecten van het roken . Wanneer een 30 tot 49-jarige drager van FH stopt met roken , levert hem dat een verlenging van zijn levensverwachting van 12 tot 15 jaar op . Ongeveer tien jaar geleden werd het mogelijk om door middel van DNA-onderzoek deze families met erfelijke ofwel familiaire hypercholesterolemie ( FH ) in kaart te brengen en een effectieve behandeling met cholesterolverlagende medicijnen aan te bieden .

WR-P-E-F-0000001086.dcoi
Wet gelijke behandeling gehandicapten en cronische zieken door Eerste Kamer Persbericht , 1-4-2003 De Eerste Kamer heeft vandaag het wetsvoorstel gelijke behandeling op grond van handicap of chronische ziekte goedgekeurd . ' Met dit wetsvoorstel leveren we een belangrijke bijdrage aan de bestrijding van discriminatie op grond van handicap of chronische ziekte en aan het bevorderen van gelijke behandeling ' , aldus staatssecretaris Ross van Volksgezondheid , Welzijn en Sport . ' Ik hecht eraan aan te geven dat dit niet door wetgeving alleen bereikt kan worden . Het is natuurlijk ook een kwestie van mentaliteit . ' Op grond van de Wet gelijke behandeling hebben gehandicapten en chronisch zieken recht op aanpassingen die nodig zijn om volwaardig in de maatschappij te functioneren . Discriminatie wordt op deze manier tegengegaan . De wet is vooralsnog van toepassing op de terreinen arbeid , beroepsonderwijs en openbaar vervoer . In de toekomst kan dit worden uitgebreid naar andere terreinen . Staatssecretaris Ross is verheugd dat dit wetsvoorstel door de Eerste Kamer is goedgekeurd : ' Het is het Europees Jaar van mensen met een handicap . Belangrijk thema in dit jaar is het gelijk behandelen van mensen met een handicap of chronische ziekte . Ik ben blij met deze belangrijke stap waardoor er wettelijke verankering van gelijke behandeling van mensen met een handicap is . ' De Tweede Kamer heeft in 1993 bij de totstandkoming van de Algemene Wet Gelijke Behandeling om dit wetsvoorstel gevraagd . De wet treedt op 1 december 2003 in werking .

WR-P-E-F-0000001087.dcoi
Passend arrangement voor gezonde partners zonder indicatie in verzorgingshuis Persbericht , 31-3-2003 Het aantal echtparen waarvan één van beide echtgenoten niet beschikt over een indicatie voor verblijf en dat in de toekomst gezamenlijk opgenomen zou willen worden in een verzorgingshuis is beperkt ( circa 1.000 per jaar ) . Dit blijkt uit onderzoek in opdracht van VWS . Voor de niet-geïndiceerde partners zullen de aanbieders en de zorgkantoren - in afstemming met het ministerie van VWS - gezamenlijk een passend arrangement moeten gaan aanbieden . Als een eerder nog niet-geïndiceerde partner alleen achterblijft in een verzorgingshuis , op dat moment zelf over een indicatiebesluit beschikt dan kan hij of zij gewoon blijven op kosten van de AWBZ . Hij of zij betaalt dan een eigen bijdrage . Als een achtergebleven partner niet in aanmerking komt voor een indicatie maar wel graag in het verzorgingshuis wil blijven , dan moet hem of haar een alternatief worden geboden in de vorm van een privaatrechtelijke overeenkomst . Deze zal uiterlijk op 1 augustus 2003 door VWS , Arcares , Zorgverzekeraars Nederland , LOC en CSO geformuleerd worden . Tot het moment dat deze overeenkomst er is , blijft het verblijf van de in de komende maanden nieuw achterblijvende niet-geïndiceerde partners voor rekening van de AWBZ . Er verblijven op dit moment 5.936 echtparen in een verzorgingshuis , waarbij naar schatting 1.170 van deze echtparen sprake is van een niet-geïndiceerde partner . Voor deze groep verandert er niets . Daarnaast zijn er 1.500 niet-geïndiceerde personen die door overlijden of verhuizing van de partner zijn achtergebleven in het verzorgingshuis . Er staan circa 1.000 echtparen met een niet-geïndiceerde partner op de wachtlijst . Er zijn 1.458 verzorgingshuizen met 10.458 tweepersoonskamers .

WR-P-E-F-0000001088.dcoi
Versterking positie huisartsen noodzakelijk Persbericht , 31-3-2003 De positie van de huisartsen en de samenwerking met de overige eerstelijnszorg ( onder andere thuiszorg , GGD , fysiotherapie ) moet worden versterkt . Demissionair minister De Geus ( Volksgezondheid , Welzijn en Sport ) stuurt hierover in de week van 31 maart 2003 de ambtelijke bouwstenennotitie ' Zorg in de buurt ' naar de Tweede Kamer . Er zijn verschillende ontwikkelingen die versterking van de positie van de huisartsenzorg en de samenwerking tussen alle hulpverleners in de eerstelijn noodzakelijk maken . Zo neemt de vraag naar huisartsenzorg de komende jaren sterk toe mede vanwege de vergrijzing . Het aantal opleidingsplaatsen voor huisartsen neemt toe . Het is wel belangrijk dat voldoende medicijnenstudenten ook kiezen voor de opleiding tot huisarts . Het aantal solo-praktijken neemt sterk af . Verder neemt de behoefte aan zorginhoudelijke en bedrijfsmatige ondersteuning bij huisartsen toe om huisartsen vooral bezig te laten zijn met directe zorg voor hun patiënten . Het kabinet heeft de afgelopen jaren al veel geïnvesteerd in de huisartsenzorg . Het budget voor de huisartsenzorg is de laatste jaren al met circa 25 procent gegroeid . Minister De Geus doet verschillende concrete voorstellen die kunnen bijdragen aan een verdere versterking van de gehele eerstelijnsgezondheidszorg . Doel is een toegankelijke , vraaggestuurde en doelmatige gezondheidszorg op een herkenbare plek in de wijk . Het nieuwe kabinet zal , gelet op de financiële gevolgen , hierover moeten besluiten . Dit persbericht is vrijdag 28 maart 2003 - na afloop van de Ministerraad - uitgebracht door de Rijksvoorlichtingsdienst .

WR-P-E-F-0000001089.dcoi
Frauderisico in de gezondheidszorg relatief beperkt Persbericht , 28-3-2003 Het risico van fraude in de gezondheidszorg is minder groot dan was verondersteld . De financieel-administratieve inrichting van de sector beperkt grootscheepse fraude in de zorg in hoge mate . Dat neemt niet weg dat er wel diverse zwakkere plekken in het financierings- en controlesysteem in de gezondheidszorg zitten . Dit conludeert prof.dr.R.J. van der Veen ( Universiteit Twente ) in het rapport ' Frauderisico-analyse gezondheidszorg ' dat hij in opdracht van demissionair minister De Geus ( Volksgezondheid , Welzijn en Sport ) heeft gemaakt . Zwakke plekken vanuit het oogpunt van fraude in het zorgstelsel bevinden zich bij zorgpassen , declaraties door verzekerden , declaraties door vrije beroepsbeoefenaren ( met name tandartsen , paramedici , ziekenvervoer en farmaceutische hulp ) , bij aanbieders in de thuiszorg en bij de vaststelling van instellingsbudgetten . Hoewel er geen onderzoek is gedaan naar de omvang van de fraude , stellen de onderzoekers wel vast dat deze zeker veel geringer is dan in eerdere perspublicaties werd verondersteld . Exacte cijfers over de omvang van de zorgfraude zijn echter niet te geven . De kans op fraude wordt groter in een sector naarmate er meer individuele financiële transacties plaatsvinden . De wijze van financiering van zorgaanbieders en zorgverzekeraars reduceert dit aantal transacties en daarmee het risico op fraude . De onderzoekers wijzen er wel op dat alertheid is geboden bij de verdere voortgang van vernieuwingstrajecten in de gezondheidszorg zoals de invoering van een nieuw ziektekostenstelsel . Niet alle fraude in de zorg valt volgens de onderzoekers te betitelen als ' zelfverrijking ' . Er zijn diverse voorbeelden waarbij geld weliswaar onterecht wordt ontvangen door zorgaanbieders , maar vervolgens wel ten goede komt aan de zorg . Ondanks de nuances die de onderzoekers aanbrengen bij omvang en risico op fraude in de zorg , stellen zij wel vast dat permanente aandacht voor het thema van belang is . Zij komen daarom met aanbevelingen tot verbetering van het systeem . Aanbevelingen zijn onder meer het invoeren van een identificatieplicht , versterking van rol patiënten / consumenten , versterking van controle op zorgleverantie , invoeren van administratieve voorschriften voor zorgaanbieders , expliciete eisen aan de accountant en verbetering van het gebruik van ICT in administratieve systemen . Het eindrapport is mede tot stand gekomen op basis van drie deelrapportages . Het eerste deelrapport van het College toezicht zorgverzekeringen ( CTZ ) gaat over de publiekrechtelijke zorgverzekeringen . Het tweede deelrapport van de auditdienst van het ministerie van VWS gaat over de particuliere zorgverzekeringen en de aanvullende ziektekostenverzekeringen . En het derde deelrapport van de FIOD-ECD onder opdrachtvoering van het College tarieven gezondheidszorg richt zich op de aanbieders van zorg . Minister De Geus zal binnen twee weken aan de Tweede Kamer zijn oordeel over het rapport kenbaar maken .

WR-P-E-F-0000001090.dcoi
Vogelpestvirus opnieuw gevonden bij mensen Persbericht , 14-3-2003 Onderzoek van het Rijksinstituut voor Volksgezondheid en Milieu ( RIVM ) heeft uitgewezen dat 19 mensen inmiddels oogaandoeningen ( conjunctivitis ) opgelopen hebben als gevolg van het vogelpestvirus . Het gaat in 18 gevallen om mensen die intensief en langdurig betrokken zijn geweest bij het ruimen van met vogelpest besmette pluimveebedrijven . Inmiddels heeft één familielid van een ruimer eenzelfde oogaandoening opgelopen , waaruit blijkt dat het virus overdraagbaar is van mens tot mens . Dergelijke overdracht is niet eerder vastgesteld . De oogaandoeningen zijn onschuldig en goed te genezen . Deze ontwikkelingen zijn aanleiding om extra maatregelen te nemen . Dit om mogelijke vermenging van mensengriepvirus en vogelgriepvirus die tot de vorming van een nieuw mensengriepvirus kan leiden , zoveel mogelijk te voorkomen . Vanaf zaterdag 15 maart zullen ruimers verplicht worden een anti-viraal middel in te nemen . Dit middel moet genomen worden om te voorkomen dat ze het vogelgriepvirus oplopen . Mensen die op besmette of verdachte pluimveebedrijven wonen of werken , krijgen deze anti-virale middelen ook aangeboden . Alle nieuwe gevallen van conjunctivitis waarbij een direct verband wordt vermoed of aangetoond met het vogelpestvirus , zullen ook met een anti-viraal middel tegen deze oogaandoeninging worden behandeld . De oogaandoening is op zichzelf ongevaarlijk en gaat ook zonder medicijnen over . Om de kans op samenloop van mensengriepvirus en vogelpestvirus nog verder te verkleinen , is besloten om de groep mensen die het advies krijgen om een griepprik te nemen , verder uit te breiden . Dat betekent dat alle bewoners en medewerkers van pluimveebedrijven die zich in de zogenoemde beschermingsgebied van 3 kilometer bevinden , het advies krijgen om zich tegen de griep in te laten enten . Door deze preventieve maatregelen wordt de verspreiding van het vogelgriepvirus via de mens beperkt en de kans op vermeniging met het menselijke griepvirus zoveel mogelijk verkleind .

WR-P-E-F-0000001091.dcoi
Vier ruimers besmet met aviaire influenza Persbericht , 13-3-2003 Vanmiddag heeft het Rijksinstituut voor Volksgezondheid en Milieu ( RIVM ) , in samenwerking met het Nationaal Influenza Centrum Rotterdam , aan staatssecretaris Ross meegedeeld dat vier ruimers besmet zijn geraakt met het aviaire influenzavirus . Allen hebben een oogaandoening ( conjunctivitis ) , maken het goed en zijn onder behandeling . In totaal zijn er nu 5 bevestigde menselijke gevallen van aviaire influenza . Maandag 10 maart heeft staatssecretaris Ross in een brief aan de kamer bekend gemaakt dat iedereen die betrokken is bij het ruimen van de met vogelpest besmette bedrijven wordt onderzocht op dierenen mensengriepvirussen . Vanaf dinsdag 11 maart kunnen ruimers op het coördinatiecentrum in Stroe door medewerkers van Hulpverlening Gelderland Midden ( GGD Ede ) tegen de griep gevaccineerd worden . Het griepvaccin wordt normaal elk najaar beschikbaar gesteld en kent geen bijwerkingen . Voorts blijft ook het eerdere BAO-advies van woensdag 5 maart ten aanzien van vaccinatie en beschermende maatregelen voor de betrokken gebieden : ruimers van de boerderijen krijgen het dringende advies een griepvaccin te halen ; Eigenaren en familie van getroffen bedrijven krijgen dit advies niet , omdat het vaccin pas na tien dagen werkt en het getroffen bedrijf dan al geruimd is ; het dragen van adequate beschermende kleding , inclusief veiligheidsbrillen , neus- en mondmaskers ; Mensen met hoge koorts en luchtwegklachten moeten contact met van vogelpest verdachte en besmette bedrijven vermijden . Het vogelpestvirus is niet gevaarlijk voor mensen , maar wel dodelijk voor pluimvee . Vogelpest is een griepvirus . Als iemand gelijktijdig een infectie met vogelpest doormaakt en een menselijke influenza , bestaat een zeer kleine kans dat beide virussen zich mengen . Zo kan een nieuwe virusvariant ontstaan die mogelijk gevaarlijk is voor de volksgezondheid . De vaccinatie kan dit voorkomen .

WR-P-E-F-0000001092.dcoi
Advies griepprik voor ruimers pluimvee blijft gehandhaafd Persbericht , 10-3-2003 Staatssecretaris Ross-van Dorp heeft vanmiddag het advies van het Bestuurlijk Afstemmingsoverleg Infectieziekten ( BAO ) overgenomen : iedereen die betrokken is bij het ruimen van de met vogelpest besmette bedrijven wordt onderzocht op dieren- en mensengriepvirussen . De staatssecretaris schrijft dit in een brief aan de Kamer omdat bij één persoon die intensief in contact is geweest met besmet pluimvee het vogelgriepvirus is geconstateerd . De getroffene heeft een oogaandoening ( conjunctivitis ) en wordt behandeld . Vanaf dinsdag 11 maart kunnen ruimers op het coördinatiecentrum in Stroe door medewerkers van Hulpverlening Gelderland Midden ( GGD Ede ) tegen de griep gevaccineerd worden . Het griepvaccin wordt normaal elk najaar beschikbaar gesteld en kent geen bijwerkingen . Staatssecretaris Ross handhaaft het BAO-advies van woensdag 5 maart ten aanzien van vaccinatie en beschermende maatregelen voor de betrokken gebieden : ruimers van de boerderijen krijgen het dringende advies een griepvaccin te halen ; Eigenaren en familie van getroffen bedrijven krijgen dit advies niet , omdat het vaccin pas na tien dagen werkt en het getroffen bedrijf dan al geruimd is ; het dragen van adequate beschermende kleding , inclusief veiligheidsbrillen , neus- en mondmaskers ; Mensen met hoge koorts en luchtwegklachten moeten contact met van vogelpest verdachte en besmette bedrijven vermijden . Het vogelpestvirus is niet gevaarlijk voor mensen , maar wel dodelijk voor pluimvee . Vogelpest is een griepvirus . Als iemand gelijktijdig een infectie met vogelpest doormaakt en een menselijke influenza , bestaat een zeer kleine kans dat beide virussen zich mengen . Zo kan een nieuwe virusvariant ontstaan die mogelijk gevaarlijk is voor de volksgezondheid . De vaccinatie kan dit voorkomen . Op verzoek van staatssecretaris Ross brengt de stichting Impact ( Landelijk Kenniscentrum Psychosociale Zorg na Rampen ) in kaart wat er aan psychosociale hulp in het getroffen gebied nodig is . Consumptie van vlees of eieren van met vogelpest besmette kippen levert geen gevaar op voor de volksgezondheid .

WR-P-E-F-0000001093.dcoi
De Geus maakt afspraken gunstbetoon geneesmiddelen Persbericht , 7-3-2003 Minister De Geus van Volksgezondheid , Welzijn en Sport en de Stichting Code Geneesmiddelenreclame ( CGR ) hebben afspraken gemaakt over de normen voor geneesmiddelenreclame . Ten eerste wordt met de afspraken duidelijk welke vorm van gunstbetoon maatschappelijk acceptabel is en welke niet . De afspraken zijn vastgelegd in beleidsregels , die deel uit gaan maken van de nieuwe geneesmiddelenwet . De Inspectie voor de Gezondheidszorg ( VWS ) hanteert vanaf 5 maart 2003 de beleidsregels bij het toezicht op het Reclamebesluit . Onder gunstbetoon wordt verstaan : Ten tweede hebben minister De Geus en de Stichting CGR afspraken gemaakt over de nadere invulling van de begrippen reclame en informatie en over de eisen die hiervoor moeten gelden op internet . Hiermee is duidelijk vastgelegd welke informatie de industrie aan de patiënt mag verstrekken . Publieksreclame is verboden . De invulling is weergegeven in de Gedragscode Geneesmiddelenreclame van de CGR. het geven en ontvangen van geschenken ; het verlenen en genieten van gastvrijheid tijdens bijeenkomsten ; het vragen en verlenen van sponsoring ; de honorering van dienstverlening ; het aanbieden en ontvangen van kortingen en bonussen . In de Stichting CGR participeren onder meer de organisaties van de farmaceutische industrie , de koepelorganisaties van de apothekers en de artsen . Zij houdt zich als zelfreguleringsorgaan sinds oktober 1999 bezig met het opstellen van en het toezicht houden op normen omtrent geneesmiddelenreclame .

WR-P-E-F-0000001094.dcoi
Van der Veen leidt frauderisicoanalyse gezondheidszorg Persbericht , 25-2-2003 Hoogleraar bestuurssociologie prof.dr . R.J. ( Romke ) van der Veen zal in opdracht van demissionair minister De Geus ( VWS ) de leiding krijgen over de uitvoering van een frauderisicoanalyse in de gezondheidszorg . In deze analyse zal het hele systeem van de gezondheidszorg worden doorgelicht op fraudegevoelige plekken . De Geus heeft op 11 februari 2003 de Tweede Kamer toegezegd per direct deze risicoanalyse te laten uitvoeren . Het onderzoek wordt uitgevoerd door het College toezicht zorgverzekeringen , het College tarieven gezondheidszorg en de auditdienst van het ministerie van VWS . Deze partijen hebben hiervoor op 14 februari 2003 de opdracht gekregen en zullen ieder deelrapportages leveren . Het gehele eindrapport zal eind maart gereed zijn . Van der Veen is hoogleraar aan de Universiteit Twente en is lid van het College voor zorgverzekeringen .

WR-P-E-F-0000001095.dcoi
Verhandeling kruidenpreparaten met Kava kava verboden Persbericht , 14-2-2003 Het plantaardig ingrediënt Kava kava , dat in zeldzame gevallen in verband kan worden gebracht met leverschade bij de mens , mag niet meer worden toegevoegd aan kruidenpreparaten . Dit heeft het kabinet vandaag besloten op voorstel van staatssecretaris Ross-van Dorp van Volksgezondheid , Welzijn en Sport . Het verbod is gebaseerd op een advies van de Voedsel en Waren Autoriteit / Keuringsdienst van Waren . Na signalen uit het buitenland is bekend geworden dat het gebruik van producten die Kava kava bevatten , in zeldzame gevallen in verband kan worden gebracht met leverschade bij de mens . In Nederland zijn nog geen gevallen van leverschade na het gebruik van Kava kava bekend . Kava kava is een plantaardig ingrediënt afkomstig van de plant Piper methysticum . Het wordt aangeprezen als rustgevend en spierontspannend . Kava kava is te koop in tabletten , capsule of in drankjes ( smartdrinks ) en in smartshops in de vorm van gedroogde plantenwortel . Het ontwerp wordt voor advies naar de Raad van State gestuurd . Het is de bedoeling dat het besluit per 1 juli 2003 in werking zal treden . Dit persbericht is vrijdag 14 februari 2003 , na afloop van de ministerraad , uigebracht door de Rijskvoorlichtingsdienst ,

WR-P-E-F-0000001096.dcoi
Onderzoek naar individuele claims levert belangrijke historische informatie op Persbericht , 6-2-2003 Op 5 februari 2003 heeft de ' Technische Commissie Haalbaarheidsonderzoek Indische Tegoeden ' haar Inventarisatierapport aangeboden staatssecretaris Clemènce Ross-van Dorp . Hiermee is een onderzoeksperiode van vijf jaar afgesloten . De commissie had tot taak te inventariseren in hoeverre het mogelijk is op basis van archiefmateriaal aangetroffen in Nederland en het buitenland onderzoek te doen naar de behandeling van individuele claims met betrekking tot goederen die tijdens de oorlog met Japan ( 8 december 1941 - 15 augustus 1945 ) verloren of beschadigd zijn geraakt . De resultaten van het onderzoek wijzen in de richting , dat het aangetroffen archiefmateriaal onvoldoende aanknopingspunten biedt voor verder onderzoek naar claims die in het verleden door Nederlanders uit het voormalig Nederlands-Indië zijn ingediend . De voor dit onderzoek belangrijke archieven van overheidsinstanties die verantwoordelijk waren voor de behandeling van deze individuele claims , zijn niet gevonden . Het onderzoek heeft wel belangrijke historische informatie opgeleverd . Zo leent het gevonden archiefmateriaal zich wel voor een beschrijving van het gevoerde beleid na de Tweede Wereldoorlog van diverse overheidsinstanties . Voor dit nadere onderzoek is al opdracht gegeven aan het Nederlands Instituut voor Oorlogsdocumentatie . Staatssecretaris Ross zal later de Tweede Kamer inlichten over het kabinetsstandpunt op het aangeboden rapport .

WR-P-E-F-0000001097.dcoi
Berichtenverkeer tussen werkgevers en ziekenfondsen vereenvoudigd Persbericht , 6-2-2003 Werkgevers hoeven gegevens over hun personeel binnenkort niet meer op papier naar het ziekenfonds te versturen . Dat kan straks via elektronische weg . Alle ziekenfondsen gaan namelijk gebruik maken van de werknemersgegevens van het Uitvoeringsinstituut Werknemersverzekeringen ( UWV ) . Het gaat om het aan- en afmelden van werknemers bij het ziekenfonds . Deze elektronische melding betekent een lastenverlichting voor werkgevers en ziekenfondsen ter grootte van zo'n 30 miljoen euro ( circa 20 miljoen voor werkgevers en 10 miljoen voor ziekenfondsen ) . Minister De Geus ( VWS en SZW ) maakt dit vandaag bekend bij een bijeenkomst op het ministerie van VWS . Dit is het resultaat van de verdere verbetering van het elektronische RINIS-netwerk . Het RINIS-netwerk is een netwerk gericht op elektronische communicatie tussen verschillende overheidssectoren . Het RINIS-netwerk is nu verbeterd voor de zorgverzekeringssector . Hierbij zijn onder meer betrokken de ministeries van VWS en SZW , het UWV , het College voor Zorgverzekeringen en Zorgverzekeraars Nederland . Dankzij deze ontwikkeling wordt de administratieve rompslomp vanuit de ziekenfondsen voor werkgevers teruggedrongen . Het terugdringen van de bureaucratie in de zorgsector is een belangrijke doelstelling van de minister van VWS . Het doel is om in 2006 de administratieve lasten in de zorgsector met 25 % te hebben teruggebracht . RINIS staat voor Routeringsinstituut (Inter)nationale InformatieStromen en wordt beheerd door de Stichting RINIS te Amstelveen .

WR-P-E-F-0000001098.dcoi
VWS , sociale partners en gemeenten sluiten convenant ID-banen Persbericht , 5-2-2003 Vandaag is het Convenant Gesubsidieerde Arbeid Zorgsector ondertekend . Dit convenant vloeit voort uit het Najaarsakkoord van de sociale partners en het kabinet . Daarin is afgesproken om een deel van de zogenaamde instroom / doorstroombanen ( ID-banen ) om te zetten in regulier , niet-gesubsidieerd werk . Het kabinet heeft voor de zorgsector het meeste geld uitgetrokken om ID-banen in reguliere banen om te zetten . De zorgsector is ook de eerste sector met zo'n uitwerkingsconvenant . VWS stelt jaarlijks bijna 30 miljoen euro beschikbaar . Dat bedrag komt naast de subsidie van SZW die voor alle sectoren geldt . Voor volgend jaar is éénmalig ruim 3,6 miljoen euro voor de welzijnssector en bijna 1,4 miljoen euro voor de sportsector gereserveerd . VWS gaat de jaarlijkse 30 miljoen euro op twee manieren inzetten . Op de eerste plaats wordt volgend jaar éénmalig een bedrag van 3.500 euro uitgekeerd voor elke ID-baan die een werkgever in de zorg in 2003 omzet in een reguliere baan . Dit kent een maximum van 2.554 banen en er is in totaal maximaal een kleine 9 miljoen euro mee gemoeid . In de tweede plaats keert VWS vanaf volgend jaar een doorstroompremie uit van 12.000 euro . Die subsidie geldt voor werkgevers in de zorg die iemand met een gesubsidieerde arbeidsplaats voor onbepaalde tijd in vaste dienst nemen in een niet-gesubsidieerde functie . Eerstgenoemde regeling geldt alleen volgend jaar . Vanaf 2005 is het hele bedrag van 30 miljoen euro beschikbaar voor de doorstroompremie . Het convenant draagt bij aan een vermindering van de werkdruk in de zorg . Ten tweede worden zorginstellingen aantrekkelijk voor gemeenten die mensen moeten reïntegreren in het arbeidsproces . Doorstroming betekent dat er in de reïntegratiemiddelen van gemeenten ruimte vrijkomt voor nieuwe werklozen die via gesubsidieerde arbeid werkervaring kunnen opdoen . Ten derde biedt het convenant meer mensen perspectief op een reguliere baan in de zorgsector . Het is de bedoeling dat vanaf 2005 jaarlijks 2.500 gesubsidieerde medewerkers doorstromen naar een baan met een reguliere arbeidsovereenkomst in de zorgsector .

WR-P-E-F-0000001099.dcoi
Bewindslieden vragen concrete voorstellen voor nieuwe opleidingen en beroepen in de zorg Persbericht , 31-1-2003 De ' Commissie Implementatie Opleidingscontinuüm en Taakherschikking ' komt medio maart met voorstellen voor de modernisering van de personeelsvoorziening in de zorg . Deze commissie is vandaag door staatssecretaris Ross-Van Dorp van VWS , mede namens haar collega Nijs van OC&W , ingesteld . Onlangs zijn twee rapporten verschenen : ' De arts van straks , naar een nieuw opleidingscontinuüm ' ( KNMG e.a , oktober 2002 ) en het advies ' Taakherschikking in de gezondheidszorg ' ( RVZ , januari 2003 ) . De nieuwe commissie komt met voorstellen voor de implementatie van deze rapporten . In het KNMG-rapport staan aanbevelingen om de medische opleidingen beter af te stemmen op de veranderende maatschappelijke omstandigheden en op de andere zorgopleidingen . Het gaat onder andere in op de taakverdeling en samenwerking tussen artsen en andere zorgprofessionals . Het RVZ-advies gaat nader in op de consequenties van deze taakherschikking . Het is noodzakelijk om de beroepenstructuur in de zorg en de daarbij behorende opleidingen te moderniseren . De huidige knelpunten op de arbeidsmarkt kunnen niet alleen worden opgelost door steeds meer artsen en verpleegkundigen op te leiden . Oplossingen liggen meer in ánders opleiden , opleiden tot nieuwe beroepen en andere werkverhoudingen tussen de verschillende zorgberoepen . Een bekend voorbeeld is de inzet van HBO-zorgprofessionals die een extra ( HBO-Masters - ) opleiding hebben gevolgd zodat zij taken van artsen kunnen overnemen , zoals de nurse practitioner en de physician assistent . De commissie staat onder voorzitterschap van mw. M.J.M. Le Grandvan den Boogaard .

WR-P-E-F-0000001100.dcoi
Staatssecretaris Ross : 10 miljoen euro extra voor preventie tabak Persbericht , 28-1-2003 Staatssecretaris Ross-Van Dorp van Volksgezondheid , Welzijn en Sport stelt 10 miljoen euro extra beschikbaar voor tabakspreventie . Dit maakt zij vandaag bekend in de Eerste Kamer . Met de extra gelden komt Ross tegemoet aan de vraag van de Eerste Kamer om alles in het werk te stellen om de gewenste middelen voor preventie te vinden . De staatssecretaris heeft het geld kunnen vrijmaken uit de eindejaarsmarge van het ministerie . Eind vorig jaar heeft Ross al 1 , 2 miljoen euro beschikbaar gesteld voor de succesvolle jaarlijkse stoppen-met-rokencampagne .

WR-P-E-F-0000001101.dcoi
Overstaptermijn ziekenfonds bedraagt twee maanden Persbericht , 23-1-2003 Ziekenfondsverzekerden hebben bij een wijziging van de nominale premie twee maanden de tijd om over te stappen naar een ander ziekenfonds . Deze periode geldt vanaf het moment dat een verzekerde thuis bericht ontvangt over stijging van de nominale premie . Dit schrijft minister De Geus ( Volksgezondheid , Welzijn en Sport ) in brieven aan de Consumentenbond en de FNV . In de media is onduidelijkheid ontstaan over de overstaptermijn . Daarbij zijn perioden genoemd van één en anderhalve maand . In de regelgeving over de Ziekenfondswet staat sinds 1996 echter een overstaptermijn van twee maanden genoemd . Verzekerden kunnen sowieso ieder jaar overstappen naar een ander ziekenfonds . De verzekerde moet dat dan vóór november schriftelijk laten weten aan zijn ziekenfonds . Als er in december of januari sprake is van een verhoging van de nominale premie , hebben verzekerden vanaf het moment dat zij de premieverhoging ontvangen twee maanden de tijd over te stappen naar een ander ziekenfonds . De periode van twee maanden is bedoeld om verzekerden in de gelegenheid te stellen premies en aanvullende verzekeringen van ziekenfondsen met elkaar te vergelijken . De overheid stimuleert verzekerden om zelf een keuze te bepalen voor hun ziekenfonds . De Consumentenbond en de FNV bieden verzekerden informatie over premies van verschillende zorgverzekeraars .

WR-P-E-F-0000001102.dcoi
Meer samenwerking en samenhang in jeugdbeleid Persbericht , 20-1-2003 Belemmeringen wegnemen die uitvoerders ervaren bij het werken met en voor de jeugd . Om dit te bereiken hebben de meest bij jeugdbeleid betrokken ministeries , Volksgezondheid , Welzijn en Sport ( VWS ) , Binnenlandse Zaken en Koninkrijksrelaties ( BZK ) , Justitie ( inclusief Vreemdelingen en Integratiebeleid ) ( JUS ) , Onderwijs , Cultuur en Wetenschappen ( OCW ) en Sociale Zaken en Werkgelegenheid ( SZW ) de handen ineengeslagen in Operatie JONG . Doel van Operatie JONG is meer samenhang in het jeugdbeleid tot stand brengen , knelpunten opsporen en aanpakken en betere onderlinge samenwerking creëren . De operatie loopt van 1 januari 2003 tot 1 januari 2006 . De tijd is voorbij dat voorzieningen los van elkaar de problemen het hoofd kunnen bieden en jongeren en ouders goed kunnen helpen . Daarvoor zijn problemen vaak te ingewikkeld en hebben ze teveel raakvlakken ( thuis , school , werk , openbare ruimte , vrije tijd ) . Voorzieningen en instellingen moeten daarom deel uitmaken van een of meerdere ketens van hulp en zorg , onderwijs en werk . De huidige ( schakels in de ) ketens in het jeugdbeleid werken echter niet goed genoeg en daarom lukt het niet de gezamenlijke ambities van de overheid en het maatschappelijk veld voor de jeugd voldoende waar te maken . Operatie JONG is niet bedoeld om lopende initiatieven over te nemen . Integendeel , ze wil het werk van alle betrokkenen bij het jeugdbeleid juist makkelijker maken . Alleen als oplossingen niet op eigen kracht of gezamenlijk gevonden worden , zal Operatie Jong hiervoor voorstellen doen . Die kunnen bijvoorbeeld gaan over aanpassing van wetten of beleidskaders waardoor een betere samenhang in het jeugdbeleid ontstaat . Een belangrijk instrument voor Operatie JONG is de Jeugdagenda die medio 2003 samen met het veld wordt opgesteld . De Jeugdagenda legt de ambities en inzet vast van het kabinet met betrekking tot het jeugdbeleid en beschrijft de inhoudelijke doelstellingen op het gebied van jeugd , hoe die te bereiken ( sturingsfilosofie ) , versterking van de samenhang ( convergentietraject ) , noodzakelijke verbeteringen in de infrastructuur , ontwikkeling van nieuwe instrumenten . Operatie JONG kan alleen slagen met een duidelijke regie . Dat betekent dat er voor de aanpak van de genoemde thema's één Haags aanspreekpunt is , dat onder verantwoordelijkheid valt van de betrokken ministeries . Hiervoor is het J-team ingesteld . Het J-team voert de operatie uit en staat onder leiding van de projectleider , Nico van der Spek , oud wethouder in Eindhoven . De projectleider krijgt zijn opdrachten van de vijf directeuren-generaal van de betrokken ministeries VWS , OCW , Justitie , BZK en SZW . Het J-team bestaat verder uit ambtenaren van de betrokken ministeries : zij werken zowel in het team als in hun eigen departement . Dit is een nieuwe werkwijze , waarbij samenwerking ' door de schotten heen ' , in dit geval het thema jeugd , centraal staat . De komende week worden alle betrokkenen in het jeugdbeleid ( gemeenten , provincies , instellingen en organisaties ) door middel van een brochure op de hoogte gesteld van Operatie JONG .

WR-P-E-F-0000001103.dcoi
De Geus wil ambulancezorg versterken Persbericht , 16-1-2003 Demissionair minister De Geus ( Volksgezondheid , Welzijn en Sport ) wil dat de ambulancezorg in Nederland structureel verbeterd wordt . Op dit moment zijn er nog teveel plekken in het land waar ambulances niet op tijd bij patiënten kunnen komen . De meest urgente knelpunten zullen direct worden aangepakt . Demissionair minister De Geus zal hiervoor direct een eenmalig bedrag beschikbaar stellen , zodat alvast begonnen kan worden met de uitvoering van de plannen . Een nieuw kabinet zal extra structureel geld ter beschikking moeten stellen . De Geus zegt dit in reactie op het spreidings- en beschikbaarheidsplan ' Ambulances binnen bereik ' van het Rijksinstituut voor Volksgezondheid en Milieu ( RIVM ) . Dit onderzoek is in opdracht van de minister van VWS uitgevoerd . Een structurele verbetering van de ambulancesector kan worden bereikt door een combinatie van maatregelen . De bestaande ambulanceposten in het land zullen voor een deel verplaatst moeten worden . Daarnaast zullen er extra ambulancestandplaatsen bij moeten komen . Uitbreiding met drie extra standplaatsen bovenop de bestaande 195 standplaatsen is denkbaar . Bovendien kunnen ambulances sneller bij een spoedgeval aanwezig zijn als ze niet alleen maar op hun standplaats blijven wachten maar ook ' mobiel ' zijn . Op dit moment kan 87 % van de burgers binnen de aanrijtijd van 15 minuten bereikt worden . De Geus wil dat dit in ieder geval wordt verhoogd naar 95 % . Dat lukt alleen als rijk , provincies , gemeenten , zorgverzekeraars en de ambulancesector de handen ineen slaan . De minister stuurt het rapport door naar de koepelorganisaties die de komende weken hun commentaar kunnen leveren . De uitkomsten van deze adviezen worden meegenomen door de landelijke stuurgroep Ambulancezorg die verantwoordelijk is voor de verdere uitwerking van het plan . In deze stuurgroep hebben vertegenwoordigers zitting van de landelijke koepels van provincies , gemeenten , zorgverzekeraars en ambulancezorg . Het volgende kabinet zal besluiten moeten nemen over de financiering en verantwoordelijkheidsverdeling in de ambulancesector .

WR-P-E-F-0000001104.dcoi
VWS subsidieert jeugdvoorlichting over relatie Tweede Wereldoorlog en heden Persbericht , 16-1-2003 Op 21 januari 2003 opent Charity , hedendaagse heldin en officieel ' de held van 2002 ' , het project De Verleden Tijd Vandaag . Dit doet zij tijdens de Nationale Onderwijs Tentoonstelling ( NOT ) in de Jaarbeurs in Utrecht . De Verleden Tijd Vandaag is een initiatief van het ministerie van Volksgezondheid , Welzijn en Sport ( VWS ) en is bedoeld om meer aandacht te vragen voor de subsidieregeling ' Jeugdvoorlichting over de Tweede Wereldoorlog in relatie tot het heden ' van het ministerie van VWS . Kennis van de geschiedenis van de Tweede Wereldoorlog helpt te begrijpen wat het is om in een bezet en onderdrukt land te leven . Maar ook wat het betekent om in vrijheid te leven in een rechtsstaat , waarin grondrechten de spelregels zijn van de samenleving . Het ministerie van VWS subsidieert om die reden originele projectvoorstellen die jongeren duidelijk maken dat de Tweede Wereldoorlog geen ' ver-van-mijn-bed-show ' is ; dat thema's uit die periode nu nog actueel zijn . Doel van de plannen moet daarom zijn dat jonge mensen in de leeftijd van 10 tot 25 jaar worden voorgelicht over relevante gebeurtenissen uit de Tweede Wereldoorlog en de relatie met het heden . Per jaar is er 1,2 miljoen euro beschikbaar voor projecten . Alle informatie via De Verleden Tijd Vandaag Om de subsidieregeling te promoten , is het project De Verleden Tijd Vandaag opgezet . Het centrale informatiepunt , de website http://www.verledentijdvandaag.nl / , biedt alle actuele informatie over de regeling , over het doel , wie de subsidie kan aanvragen en wat de criteria voor de subsidieaanvraag zijn . De bezoeker kan hier terecht voor tips en suggesties voor de aanvraag , voorbeelden van subsidieaanvragen ( zie kader ) , inclusief een aanvraagformulier . Naast de website biedt een handzame brochure eveneens tekst en uitleg . Presentatie op de NOT 21 januari 2003 Het project De Verleden tijd Vandaag wordt door Charity , hedendaagse heldin en op 22 december 2002 verkozen als officiële held van 2002 , op 21 januari 2003 om 16.00 uur geopend tijdens de NOT . Vanaf dat moment is ook de website online . De NOT loopt van 21 tot en met 25 januari 2003 . Na de lancering door Charity is De Verleden Tijd Vandaag op de beurs te vinden met een eigen stand . In die stand worden bezoekers niet alleen geïnformeerd over helden van vandaag en uit het verleden , maar ook over andere thema's die duidelijk maken dat de Tweede Wereldoorlog nog steeds actueel is . Natuurlijk is er ook veel praktische informatie te krijgen over de subsidieregeling zelf . Voorbeeld : Onderduikverhaal in gebarentaal Hoe zorg je ervoor dat dove jongeren een voorstelling over onderduikers goed kunnen volgen ? Door het verhaal simultaan te vertellen in Nederlandse gebarentaal en het met behulp van dia's te ondersteunen . Het Handtheater heeft met Versteend verdriet zo'n voorstelling gemaakt . En dat was nodig , want gehandicapten worden nog steeds te weinig betrokken bij de voorlichting over de Tweede Wereldoorlog

WR-P-E-F-0000001105.dcoi
Ross spoort kleinere gemeenten aan tot actief sportbeleid Persbericht , 16-1-2003 Grote gemeenten besteden steeds meer aandacht aan sport . Dit is mede het gevolg van de Breedtesportimpuls : een stimuleringsregeling van het ministerie van Volksgezondheid , Welzijn en Sport . Dit blijkt uit de evaluatie ' Tussenstand breedtesportimpuls voor gemeenten en bonden ' die staatssecretaris Clémence Ross ( VWS ) vandaag presenteert tijdens de regionale breedtesportdag in Zwolle . Staatssecretaris Ross spoort nu de kleinere gemeenten aan ook gebruik te maken van deze stimuleringsregeling . Het is de bedoeling dat in alle gemeenten sport weer hoog op de agenda komt . Dat lukt steeds beter . Maar Ross waarschuwt er wel voor dat gemeenten sport ook in de toekomst hoog op de agenda moeten houden . Sportbeleid is volgens haar meer dan alleen accommodatie- en subsidiebeleid . Dat strekt zich ook uit tot structurele samenwerking met sportbonden en - verenigingen en sport als instrument bij o.a. het welzijnsbeleid , jeugd- en ouderenbeleid en economisch beleid van gemeenten . Gemeenten moeten hier na beëindiging van de subsidie mee door gaan . In totaal maken 208 gemeenten en 30 sportbonden gebruik van de breedtesportimpuls . Gemeenten en sportbonden kunnen in het kader van de breedtesportimpuls plannen indienen bij het ministerie gericht op de verbetering van de sportinfrastructuur en het vergroten van de maatschappelijke betekenis van de sport . Als deze plannen worden goedgekeurd betaalt het ministerie de helft van de kosten . Mede dankzij de breedtesportimpuls ontstaan extra sportvoorzieningen in buurten en voor specifieke doelgroepen zoals ouderen en gehandicapten . Daarnaast komen verschillende vormen van verenigingsondersteuning en sportservicepunten van de grond . Ook de zogeheten ' aanjagers ' van sportbonden doen goed werk . Knelpunten zijn de structurele financiering na afloop van de projectperiode en de samenwerking tussen gemeenten en bonden .

WR-P-E-F-0000001106.dcoi
Koninklijke onderscheiding voor dr. Walburg , directeur Jellinek Persbericht , 14-1-2003 Professor dr. Jan Walburg krijgt een Koninklijke onderscheiding vanwege zijn verdiensten voor de gezondheids- en verslavingszorg en voor de kwaliteitszorg en professionalisering van de Jellinek-kliniek . Walburg is door Hare Majesteit de Koningin benoemd tot Officier in de Orde van Oranje-Nassau . Staatssecretaris Ross-Van Dorp van Volksgezondheid , Welzijn en Sport heeft hem de onderscheiding dinsdagavond in Amsterdam opgespeld . De scheidend directeur en voorzitter van de Raad van Bestuur van de Jellinek heeft een belangrijke bijdrage geleverd aan de professionalisering van deze kliniek tot een toonaangevende instelling in de verslavingszorg . Daarnaast leverde Walburg als voorzitter van het college van deskundigen van de stichting Harmonisatie Kwaliteitsbeoordeling in de Zorgsector een belangrijke bijdrage aan het HKZ-Harmonisatiemodel . Dit model vormt een blauwdruk voor alle HKZ-certificatieschema's . Walburg ontwierp ook voor de GGZ-sector een certificatieschema . Verder vervult Walburg verschillende bestuurlijke functies op het terrein van de gezondheidszorg en is hij als hoogleraar kwaliteitsmanagement actief in de wetenschap . Sinds 1 januari is Walburg directeur van het Trimbos instituut , landelijk kennisinstituut ter bevordering van de geestelijke gezondheid van mensen . Ross-Van Dorp prijst Walburg om de manier waarop hij de verslavingsproblematiek in kaart bracht en deze herkenbaar maakte voor de politiek en het grote publiek . Verder gaf zij bij de uitreiking aan dat ' de verslavingszorg de patiënt steeds als uitgangspunt moet blijven zien ' . " De verslavingszorg moet laagdrempelig zijn en het juiste product leveren aan de patiënten . En dat kan alleen als je als zorgsector of zorginstelling middenin de samenleving staat . "

WR-P-E-F-0000001107.dcoi
10 Miljoen extra voor preventie tabak Persbericht , 13-1-2003 Staatssecretaris Ross-Van Dorp van Volksgezondheid , Welzijn en Sport stelt 10 miljoen euro extra beschikbaar voor tabakspreventie . Ross heeft het geld kunnen vrijmaken uit de eindejaarsmarge van het ministerie . Dit schrijft staatssecretaris Ross vandaag in een brief aan de Eerste Kamer . Eind vorig jaar heeft Ross al 1,2 miljoen euro beschikbaar gesteld voor de succesvolle jaarlijkse stoppen-met-rokencampagne van Defacto . Met de extra gelden komt Ross tegemoet aan de vraag van de Eerste Kamer om alles in het werk te stellen om de gewenste middelen voor preventie te vinden .

WR-P-E-F-0000001108.dcoi
Minister De Geus : apothekers mogen patiënten niet laten bijbetalen Persbericht , 9-1-2003 " Apothekers die hun inkomen verhogen over de rug van patiënten zijn onverantwoord bezig . De KNMP is een actie gestart waarmee ze probeert de patiënt met oneigenlijke argumenten voor haar karretje te spannen . " Dit zegt minister De Geus van Volksgezondheid , Welzijn en Sport in een eerste reactie op de vandaag gepresenteerde plannen van de apohekers-organisatie KNMP . De Geus zal de Economische Controle Dienst verzoeken om op te treden tegen apothekers die de Wet Tarieven Gezondheidszorg overtreden . Volgens de minister komt de beschikbaarheid van de geneesmiddelen niet in gevaar . Patiënten hebben recht op alle geneesmiddelen in het verzekerde pakket . De verzekeraar moet ervoor zorgen dat de patiënt die middelen ook krijgt . De laatste jaren zijn de inkomsten van apothekers uit kortingen en bonussen enorm toegenomen . Een gemiddelde apotheek zal in 2003 naast het reguliere tarief ongeveer 420.000 euro verdienen . De clawback-maatregel uit 1999 haalt hiervan niet meer dan 125.000 euro terug . Op 15 november 2002 heeft de minister een maatregel aangekondigd die vanaf 2003 tenminste 163.000 euro extra per jaar per apotheek terughaalt . Het streven is de maatregel op 1 maart 2003 te laten ingaan . De maatregel levert 280 miljoen euro extra per jaar op die via de nominale premies weer terugvloeien naar de premiebetalers . Op dit moment ligt de voorgenomen maatregel ter beoordeling bij het College Tarieven Gezondheidszorg . Als blijkt dat bepaalde groepen apotheekhoudenden , zoals jonge apothekers en apotheekhoudende huisartsen , daadwerkelijk in de problemen komen , zal de minister passende maatregelen treffen .

WR-P-E-F-0000001109.dcoi
Per 1 januari gelden beperkingen voor de verkoop van tabaksproducten Persbericht , 30-12-2002 Roken brengt de gezondheid ernstige schade toe . Daarom wil de overheid het roken ontmoedigen . Op basis van de gewijzigde Tabakswet , die sinds 17 juli jl. van kracht is , mogen vanaf 1 januari 2003 tabaksproducten alleen nog worden verkocht aan personen van 16 jaar en ouder . Deze leeftijdsgrens moet op de verkooppunten voor iedereen goed zichtbaar worden opgehangen of neergezet . De verkoper moet erop letten of iemand oud genoeg is om tabak aan te verkopen . Als hij niet zeker is van de leeftijd van de koper , dan moet hij die persoon om een identificatiebewijs vragen . Dit kan zijn een paspoort , identiteitskaart , vreemdelingendocument , rijbewijs , OV-studentenkaart of bromfietscertificaat . Een andere maatregel om het roken te ontmoedigen is het terugdringen van het aantal verkooppunten . Vanaf 1 januari 2003 is het verboden om tabaksproducten te verkopen in overheidsgebouwen en overheidsinstellingen . De derde maatregel die op 1 januari 2003 van kracht wordt in het kader van de verkoopbeperkingen is het verbod op verpakkingen met minder dan 19 stuks sigaretten en op het gratis verstrekken van tabaksproducten . Op het overtreden van één van de verkoopbeperkingen uit de Tabakswet en het verstrekken van rookwaar aan personen onder de 16 jaar staan boetes die kunnen oplopen van TAGeuro / TAG 450,- voor de eerste overtreding tot TAGeuro / TAG 4.500,- bij herhaalde overtreding . Tenslotte is het vanaf 1 januari 2003 niet meer toegestaan om in tijdschriften en kranten reclame voor tabakswaren te maken . Overtredingen van dit reclameverbod kunnen bestraft worden met een boete die kan oplopen van TAGeuro / TAG 45.000,- tot TAGeuro / TAG 450.000,- . Voor meer informatie raadpleeg het informatiepunt ' Roken en de wet ' www.rokenendewet.nl of bel de gratis informatielijn 0800 - 0600 .

WR-P-E-F-0000001110.dcoi
Zorgverzekeraars krijgen meer ruimte voor flexibiliteit Persbericht , 17-12-2002 Ziekenfondsen krijgen meer mogelijkheden voor het financieren van nieuwe initiatieven gericht op doelmatige zorgverlening . Daarbij kan het gaan om een efficiëntere organisatie van de zorgverlening , het bieden van zorg op maat of het stimuleren van zorgvernieuwing . Dit is vastgelegd in de vernieuwde flexizorgregeling ( regeling initiatiefruimte ziekenfondsverzekering ) die met ingang van 1 januari 2003 in werking treedt . Op basis van deze regeling kunnen ziekenfondsen voor hun verzekerden uiteenlopende zorgprojecten financieren . Minister De Geus van VWS heeft hierover vandaag een brief gestuurd aan de Tweede Kamer . Op voorstel van het College voor Zorgverzekeringen ( CVZ ) heeft de minister de nieuwe regeling vastgesteld . De regeling biedt ziekenfondsen meer mogelijkheden voor het financieren van projecten op het vlak van doelmatigheidsverbetering . Zorgverzekeraars hebben hiermee tevens een flexibel instrument in handen waarmee ze via projecten knelpunten rond de beschikbaarheid van zorg , bijvoorbeeld huisartsenzorg , kunnen oplossen . De verzekeraars krijgen in de vernieuwde regeling bovendien enige tijd om een nieuw initiatief uit te proberen , ook als dat in de aanloopfase geen zichtbaar resultaat oplevert . In het toezicht op de ziekenfondsen worden de initiatieven achteraf beoordeeld . Wanneer de doelmatigheidswinst na een redelijke (aanloop)periode uitblijft , moet het ziekenfonds het initiatief beëindigen . De Geus komt met de nieuwe regeling tegemoet aan de vraag van zorgverzekeraars naar meer ruimte om in te kunnen spelen op de wensen van verzekerden .

WR-P-E-F-0000001111.dcoi
Meer vrijheid voor zorgverzekeraars bij aanbieden geneesmiddelenpakket Persbericht , 13-12-2002 De ministerraad heeft op voorstel van minister De Geus van Volksgezondheid , Welzijn en Sport ingestemd met een wijziging van het verstrekkingenbesluit ziekenfondsverzekering en het vergoedingenbesluit particulier verzekerden . Zorgverzekeraars krijgen hiermee meer vrijheid bij het bepalen van het pakket aan geneesmiddelen dat zij verzekerden aanbieden . Zij mogen binnenkort zelf bepalen welke geneesmiddelen zij hun verzekerden aanbieden . Voorwaarde is wel dat de verzekeraar zoveel geneesmiddelen aanwijst dat alle werkzame stoffen voor de verzekerde beschikbaar zijn . Op dit moment bepaalt de overheid precies welke geregistreerde geneesmiddelen in het ziekenfondspakket en in het standaardpakket van particuliere verzekeraars zijn opgenomen . De gedetailleerde regels maken het voor zorgverzekeraars moeilijk om geneesmiddelen goedkoop in te kopen en onderling te concurreren . In de toekomst kunnen zorgverzekeraars met fabrikanten een lage prijs afspreken . Ook kunnen zij de afzet van de middelen garanderen omdat de verzekerden in principe alleen deze middelen kunnen afnemen . Het kan om bijzondere medische redenen noodzakelijk zijn dat een verzekerde wordt behandeld met een ander geneesmiddel dan door de zorgverzekeraar is ingekocht . In dat geval behoudt de verzekerde aanspraak op vergoeding van een ander - door de overheid aangewezen - geneesmiddel . Deze uitzondering geldt alleen als het in een specifieke individuele situatie medisch onverantwoord is een ingekocht geneesmiddel voor te schrijven .

WR-P-E-F-0000001112.dcoi
Inspectie gezondheidszorg heft opnamestop Emmeloord op Persbericht , 10-12-2002 Nu ook alle specialisten op de locatie Emmeloord van de IJsselmeerziekenhuizen zich kunnen vinden in de voorwaarden van het bevel van de Inspectie voor de Gezondheidszorg van 3 december j.l. is er geen reden meer om het bevel nog langer te handhaven . Eerder was al de opnamestop van de lokatie Lelystad opgeheven . Eén en ander houdt in dat de IJsselmeerziekenhuizen weer normaal kunnen functioneren . Wel blijft de inspectie verscherpt toezicht houden op de IJsselmeerziekenhuizen . In het navolgende de tekst van de brief waarmee het bevel wordt opgeheven . ' Op 3 december 2002 heb ik u op grond van artikel 7 , vierde lid van de Kwaliteitswet zorginstellingen het bevel gegeven een opnamestop te voeren voor de locatie Emmeloord tot het moment dat aan de in het bevel gestelde voorwaarde is voldaan . Deze voorwaarde is als volgt geformuleerd:-de Raad van Toezicht en de Raad van Bestuur genieten het vertrouwen van de specialisten , werkzaam op de locatie Emmeloord van de IJsselmeerziekenhuizen . Dit dient te worden aangetoond door:-een schrijven van of namens de specialisten van de locaties Emmeloord , waarin deze blijk geven van dit vertrouwen in en ' commitment ' aan de Raad van Toezicht en de Raad van Bestuur en het door deze te voeren beleid , gericht op duurzame kwalitatief hoogwaardige zorgverlening. - na ontvangst van deze brief zal de Inspectie terstond een toezichtsbezoek afleggen , waarbij zij zich er van vergewist dat aan de voorwaarde die dient te leiden tot verantwoorde zorg ex Kwaliteitswet is voldaan . Per brief van 9 december 2002 berichtten de leden van de Specialisten Vereniging Ziekenhuis Emmeloord ( SVZE ) mij , volledig bereid te zijn om met de Raad van Toezicht en de Raad van Bestuur samen te werken en al hetgeen te doen of na te laten dat nodig is om met onmiddellijke ingang en op een dagelijks niveau weer hoogwaardige zorg te verlenen . Vervolgens heeft de Inspectie op 9 december 2002 een toezichtsbezoek aan de IJsselmeerziekenhuizen afgelegd en gesproken met twee vertegenwoordigers van de SVZE , de directeur van de IJsselmeerziekenhuizen en de voorzitter van de Medische Staf van de IJsselmeerziekenhuizen , om zich ervan te vergewissen dat aan de voorwaarde is voldaan . Tijdens dit gesprek is de Inspectie gebleken , dat er onduidelijkheid bestond bij de SVZE over de doelstellingen van het door de directie te voeren beleid , waaraan de specialisten is gevraagd zich te commiteren . Deze doelstellingen zijn tijdens het gesprek nogmaals geformuleerd . Op basis van dit gesprek heeft de SVZE zich nogmaals beraden en mij op 10 december 2002 , bij monde van haar advocaat , bericht dat zij onvoorwaardelijk en ongeclausuleerd voldoet aan de in het bevel gestelde voorwaarde , te weten vertrouwen in en commitment te hebben aan de Raad van Toezicht en de Raad van Bestuur en het door deze te voeren beleid . Ik constateer dat daarmee voldaan is aan de voorwaarde zoals deze is gesteld in het bevel van 3 december 2002.Dit betekent dat de opnamestop voor de locatie Emmeloord van de IJsselmeerziekenhuizen per heden is opgeheven . ' Dit persbericht verschijnt onder verantwoordelijkheid van de Inspectie voor de Gezondheidszorg .

WR-P-E-F-0000001113.dcoi
Geen fusiepartners voor IJsselmeerziekenhuizen Persbericht , 6-12-2002 Er zijn geen andere ziekenhuizen die bereid zijn een fusie aan te gaan met de ziekenhuislocaties in Emmeloord en Lelystad . Dat constateert oud-minister Loek Hermans in zijn onderzoek in opdracht van demissionair minister Aart-Jan De Geus ( Volksgezondheid , Welzijn en Sport ) . De ziekenhuislocaties in Lelystad en Emmeloord vormen momenteel samen de IJsselmeerziekenhuizen . Deze fusie gaat tot nu toe met veel bestuurlijke problemen gepaard . De Geus wilde laten onderzoeken of deze fusie ongedaan kan worden gemaakt . Voorwaarde was wel dat andere ziekenhuizen bereid zouden zijn met de afzonderlijke ziekenhuislocaties in Lelystad en Emmeloord te fuseren . Dat blijkt niet het geval , zo stelt Hermans vast in zijn rondgang langs zeven andere ziekenhuizen rondom de IJsselmeerziekenhuizen . Hiervoor worden diverse argumenten aangevoerd zoals de afstand , het ontbreken van meerwaarde op het gebied van zorg en organisatie , de kosten en de bestuurlijke problemen in de IJsselmeerziekenhuizen . De problemen concentreren zich in Emmeloord . De Geus en de Inspectie voor de Gezondheidszorg ( IGZ ) hadden al te kennen gegeven dat er voor Emmeloord geen toekomst is als zelfstandig ziekenhuis . De Geus wil wel laten bekijken of binnen een fusieconstructie met Lelystad uitbreiding van de huidige ziekenhuislocatie in Emmeloord mogelijk is . Dit moet dan echter wel passen binnen aanvaardbare kwaliteitsnormen voor ziekenhuiszorg . Momenteel geldt nog een opnamestop voor de locatie Emmeloord . De Geus heeft de IJsselmeerziekenhuizen verzocht op korte termijn de Raad van Toezicht weer op sterkte te brengen . Deze Raad van Toezicht zal samen met de Raad van Bestuur moeten zorgdragen voor verdere uitwerking van de plannen .

WR-P-E-F-0000001114.dcoi
Benoeming directeur-generaal Gezondheidszorg bij het ministerie van VWS Persbericht , 6-12-2002 De ministerraad heeft ingestemd met het voorstel van minister Remkes van Binnenlandse Zaken en Koninkrijksrelaties en van minister De Geus van Volksgezondheid , Welzijn en Sport om de heer drs. M.J. van Rijn te benoemen tot directeur-generaal Gezondheidszorg van het ministerie van Volksgezondheid , Welzijn en Sport . Martin van Rijn ( 1956 ) is sinds januari 2000 directeur-generaal Management en Personeelsbeleid bij het ministerie van Binnenlandse Zaken en Koninkrijksrelaties . Daarvoor was hij vanaf 1980 werkzaam bij het ministerie van Volkshuisvesting , Ruimtelijke Ordening en Milieu in diverse functies op het terrein van de volkshuisvesting . De heer Van Rijn studeerde Economie aan de Erasmus Universiteit Rotterdam . Hij volgt de heer prof. dr. P.A.H. van Lieshout op , die inmiddels werkzaam is als project directeur-generaal Sociale Zekerheid en Zorg bij het ministerie van Sociale Zaken en Werkgelegenheid . De benoeming van de heer Van Rijn is tot stand gekomen via de procedure voor de topmanagementgroep van de Algemene Bestuursdienst .

WR-P-E-F-0000001115.dcoi
Beter kwaliteitsbeleid nodig bij zorginstellingen Persbericht , 4-12-2002 Zorginstellingen voldoen bij lange na nog niet aan de kwaliteitseisen die de wet stelt . Ook innovatie komt maar mondjesmaat op gang en brede toepassing van goede , vernieuwende initiatieven blijft dikwijls achterwege of duurt veel te lang . Dit is onaanvaardbaar voor de kwaliteit van de zorg . Dit schrijft staatssecretaris Ross van VWS vandaag aan de Tweede Kamer in een brief over kwaliteitsbeleid in de zorg . Ross vindt ook dat de inbreng van patiënten en consumenten beter geregeld moet worden bij de ontwikkeling van de kwaliteit en dat de prestaties van zorginstellingen beter zichtbaar moeten zijn voor gebruikers van de zorg . De staatssecretaris wil dat instellingen binnen twee jaar beschikken over het wettelijk vereiste kwaliteitsplan . Zij wil hiervoor op korte termijn met de betrokken brancheorganisaties van onder andere ziekenhuizen , gehandicaptenzorg , ouderenzorg , GGZ en public health spreken over het maken van een plan van aanpak door de brancheorganisaties . De hoofdlijnen van de nieuwe aanpak door zorgaanbieders zijn : méér garanties voor goede kwaliteit , minder regels , meer gebruikmaken van opleiding en een grotere rol voor ICT . Ook wil de staatssecretaris instellingen en verzekeraars duidelijker aanspreken op hun verantwoordelijkheid . De prestaties van instellingen moeten beter meetbaar en onderling vergelijkbaar worden . Zorgverzekeraars moeten - als inkopers van zorg voor cliënten - betere afspraken maken over de te leveren kwaliteit . Dit moet binnen twee jaar goed geregeld zijn . Bestuurlijke boetes : " waardevolle suggestie " Ross steunt de aanpak van de Inspectie voor de Gezondheidszorg ( IGZ ) die heeft aangekondigd harder op te gaan treden tegen instellingen waar de kwaliteit ernstig tekort schiet . Het idee van Inspecteur-Generaal Kingma , om de IGZ boetes te laten uitdelen , vindt Ross ' een waardevolle suggestie ' die ze nader wil laten onderzoeken . Bij de Tweede Kamer is momenteel een wetsvoorstel in behandeling dat zorginstellingen verplicht ernstige fouten te melden bij de IGZ . De staatssecretaris noemt in haar brief onder andere de pharmacie en de thuiszorg als sectoren die als voorbeeld kunnen dienen wat betreft de kwaliteitsontwikkeling . Ook noemt zij goede voorbeelden van innovatie bij een aantal zorgaanbieders , zoals de zorg voor zwangere vrouwen met verhoogd risico , verpleeghuiszorg aan dementerenden en thuiszorg aan specifieke groepen . Opvallend is dat bij de instellingen die aan innovatie hebben gedaan het bij deze verbeteringen niet alleen de kwaliteit betreft , maar dat ook de veiligheid verbetert , de klant meer tevreden is , de zorgverlener het werk leuker vindt en het geld doelmatiger besteed wordt . Ross vraagt de brancheorganisaties in de zorg de komende maanden per sector plannen van aanpak voor een aktiever kwaliteitsbeleid op te stellen . Kwaliteit van zorg staat deze week centraal op http://www.staatssecretarisross.nl /

WR-P-E-F-0000001116.dcoi
Hermans onderzoekt ' ontvlechting ' IJsselmeerziekenhuizen Persbericht , 4-12-2002 Oud-minister L.M.L.H.A. ( Loek ) Hermans gaat op verzoek van demissionair minister De Geus ( Volksgezondheid , Welzijn en Sport ) de komende dagen onderzoeken of de mogelijkheid bestaat de huidige IJsselmeerziekenhuizen te ' ontvlechten ' . De IJsselmeerziekenhuizen zijn het resultaat van een fusie tussen het ziekenhuis in Lelystad en het ziekenhuis in Emmeloord . Deze fusie is tot nu toe met veel bestuurlijke problemen gepaard gegaan . Op dit moment geldt een opnamestop voor de locatie Emmeloord . De opnamestop voor de locatie Lelystad is opgeheven . Hermans gaat onderzoeken of ontvlechting een reële optie is . Een voorwaarde die minister De Geus heeft gesteld is dat er voor eventuele ontvlechting sprake moet zijn van een of meerdere alternatieve fusiepartners . Een zelfstandig ziekenhuis in Emmeloord is noch voor de minister noch voor de Inspectie voor de Gezondheidszorg ( IGZ ) een reële optie . Hermans was minister van Onderwijs , Tweede Kamerlid , Commissaris van de Koningin in Friesland en burgemeester van Zwolle .

WR-P-E-F-0000001117.dcoi
Inspectie heft opnamestop Lelystad op Persbericht , 3-12-2002 Nu door de lokatie Lelystad van de IJsselmeerziekenhuizen aan de voorwaarden , zoals gesteld in het bevel van de Inspectie voor de Gezondheidszorg van 28 november jongstleden , is voldaan , heft de Inspectie de opnamestop voor de lokatie Lelystad op . De opnamestop voor de lokatie Emmeloord blijft vooralsnog gehandhaafd . Voor de nieuw ontstane situatie heeft de inspectie een nieuw bevel uitgevaardigd . In het navolgende de tekst van het nieuwe bevel . " Per brief van 29 november 2002 berichtte de Specialisten Vereniging Ziekenhuis Emmeloord ( SVZE ) , bij monde van haar voorzitter en secretaris , mij dat het voor de betreffende specialisten niet mogelijk is het vertrouwen uit te spreken in de Raad van Toezicht en de Raad van Bestuur van de IJsselmeerziekenhuizen . Tevens geeft de SVZE aan zich niet vertegenwoordigd te voelen door de heer Veen , ( demissionair ) voorzitter van de medische staf IJsselmeerziekenhuizen . Het blijk geven van vertrouwen in en commitment aan de Raad van Toezicht en de Raad van Bestuur door de voorzitter van de medische staf namens de specialisten van beide locaties , vormde een onderdeel van de voorwaarde waaronder de , in het bevel van 28 november 2002 opgelegde , opnamestop kon worden opgeheven . Nu aan dit onderdeel van de voorwaarde niet is voldaan , geef ik u voor de locatie Emmeloord van uw instelling , op grond van artikel 7 , vierde lid van de Kwaliteitswet zorginstellingen het navolgende bevel : Er geldt een opnamestop hetgeen betekent dat er geen opnames plaatsvinden en geen ingrepen worden uitgevoerd . Acute patiënten kunnen worden gezien op de Eerste Hulp en dienen te worden doorverwezen , tenzij directe behandeling of ingreep geen uitstel kan lijden . Het bevel gaat heden in en eindigt zodra er aan de volgende voorwaarde is voldaan : de Raad van Bestuur en de Raad van Toezicht genieten het vertrouwen van de specialisten , werkzaam op de locatie Emmeloord van het IJsselmeerziekenhuis . Dit dient te worden aangetoond door : een schrijven van of namens de specialisten van de locaties Emmeloord , waarin deze blijk geven van dit vertrouwen in en ' commitment ' aan de Raad van Toezicht en de Raad van Bestuur en het door deze te voeren beleid , gericht op duurzame kwalitatief hoogwaardige zorgverlening . na ontvangst van deze brief zal de inspectie terstond een toezichtsbezoek afleggen , waarbij zij zich er van vergewist dat aan de voorwaarden voor verantwoorde zorg ex Kwaliteitswet is voldaan . Zonodig kan het bevel na zeven dagen door de Minister van Volksgezondheid , Welzijn en Sport worden verlengd . Indien u geen gehoor geeft aan het bevel , kan bestuursdwang worden toegepast , dan wel een dwangsom worden opgelegd . "

WR-P-E-F-0000001118.dcoi
Overleg De Geus met delegatie IJsselmeerziekenhuizen Persbericht , 2-12-2002 Demissionair minister De Geus ( VWS ) en de Inspectie voor de Gezondheidszorg ( IGZ ) hebben vanochtend overleg gevoerd met een delegatie van de IJsselmeerziekenhuizen . Aanleiding hiervoor is het bevel tot een opnamestop van de IGZ van donderdag 28 november jongstleden . Dit bevel is tot en met donderdag 5 december van kracht . Het gesprek heeft tot de volgende uitkomsten geleid : Demissionair minister De Geus ( VWS ) en de Inspectie voor de Gezondheidszorg ( IGZ ) hebben vanochtend overleg gevoerd met een delegatie van de IJsselmeerziekenhuizen . Aanleiding hiervoor is het bevel tot een opnamestop van de IGZ van donderdag 28 november jongstleden . Dit bevel is tot en met donderdag 5 december van kracht . Het gesprek heeft tot de volgende uitkomsten geleid : De minister verzoekt de IGZ na te gaan of de opnamestop voor de locatie Lelystad kan worden opgeheven . Uit het gesprek bleek dat in Lelystad naar alle waarschijnlijkheid aan de voorwaarden van het bevel zal kunnen worden voldaan . De minister verzoekt de IGZ na te gaan of de opnamestop voor de locatie Lelystad kan worden opgeheven . Uit het gesprek bleek dat in Lelystad naar alle waarschijnlijkheid aan de voorwaarden van het bevel zal kunnen worden voldaan . De opnamestop voor de locatie Emmeloord blijft gehandhaafd . De voorwaarden van het bevel voor de opnamestop in Emmeloord blijven hierbij dan van kracht . Een belangrijke voorwaarde is het vertrouwen van medisch specialisten jegens Raad van Toezicht en Raad van Bestuur . De opnamestop voor de locatie Emmeloord blijft gehandhaafd . De voorwaarden van het bevel voor de opnamestop in Emmeloord blijven hierbij dan van kracht . Een belangrijke voorwaarde is het vertrouwen van medisch specialisten jegens Raad van Toezicht en Raad van Bestuur . De minister laat met spoed nader onderzoeken of ' ontvlechting ' van de gefuseerde IJsselmeerziekenhuizen in Lelystad en Emmeloord een optie is . Voorwaarde voor eventuele ontvlechting is dat er een alternatieve fusiepartner aanwezig is . Een zelfstandig ziekenhuis in Emmeloord is noch voor de minister noch de IGZ een optie . De uitkomsten van dit onderzoek zullen donderdag 5 december aanstaande gereed moeten zijn , dit vanwege eventuele verlenging van het bevel . De minister laat met spoed nader onderzoeken of ' ontvlechting ' van de gefuseerde IJsselmeerziekenhuizen in Lelystad en Emmeloord een optie is . Voorwaarde voor eventuele ontvlechting is dat er een alternatieve fusiepartner aanwezig is . Een zelfstandig ziekenhuis in Emmeloord is noch voor de minister noch de IGZ een optie . De uitkomsten van dit onderzoek zullen donderdag 5 december aanstaande gereed moeten zijn , dit vanwege eventuele verlenging van het bevel .

WR-P-E-F-0000001119.dcoi
Staatssecretaris Ross stuurt advies `` Vakbekwaamheid zonder grenzen ? ' naar Kamer Persbericht , 2-12-2002 In de afgelopen jaren heeft de toelating van buitenlandse artsen volop in de belangstelling gestaan . De procedures die op basis van Europese wetgeving gelden leiden regelmatig tot vragen en ook veel onbegrip bij de betrokkenen . Hierbij gaat het met name om de vraag of een in het buitenland opgeleide arts voldoet aan de in ons land gestelde eisen . Op verzoek van VWS heeft de Commissie Buitenslands Gediplomeerden Volksgezondheid ( CBGV ) een advies opgesteld over de vraag hoe binnen de geldende regelgeving verbeteringen mogelijk zijn . Staatssecretaris Ross ( VWS ) heeft dit advies over het invoeren van een toelatingsexamen voor buitenslands gediplomeerden in de gezondheidszorg ( ' Vakbekwaamheid zonder grenzen ? Een advies over een assessmentprocedure voor buitenslands gediplomeerden die willen werken in de Nederlandse gezondheidszorg ' ) vandaag naar de Tweede Kamer gestuurd . In dit advies geeft de CBGV aan op welke wijze een toelatingsexamen voor buitenslands gediplomeerden vorm kan krijgen . Zij ziet daarbij een actieve rol voor de aanvrager zelf en een belangrijke taak voor de onderwijsinstellingen , waar de inhoudelijke beslissingen over het al dan niet aanwezig zijn van de vereiste vakbekwaamheid worden neergelegd . De staatssecretaris is van mening dat dit advies kan leiden tot een aanzienlijke verbetering van de toelatingsprocedure . In een veel eerder stadium dan nu het geval is wordt duidelijk of een toelating mogelijk en verantwoord is . Met name ook voor de betrokkenen is dit van groot belang . Het betekent ook dat ' geschikte ' artsen eerder daadwerkelijk aan de slag kunnen . Om het overleg van het kabinet met de onderwijsinstellingen over het invoeren van een toelatingsexamen voor te bereiden , stelt de CBGVvoor om begin 2003 een ' invitational conference ' te organiseren over haar adviesrapport . Hiervoor worden experts uit de onderwijswereld uitgenodigd . Uit deze conferentie kunnen gesprekspunten worden gedestilleerd voor het overleg tussen de ( koepels van ) onderwijsinstellingen en het kabinet . Met de CBGV acht Ross-Van Dorp een invitational conference met alle relevante betrokkenen van belang . Wel heeft zij de CBGV gevraagd om vooruitlopend hierop alvast de uitwerking van het advies ter hand te nemen . Zodat zij spoedig na afloop van de conferentie de Tweede Kamer nader kan informeren over de implementatie . Het adviesrapport is via de website http://www.buitenlandsediplomahouders.nl / onder de knop `` publicaties " als pdf-file te downloaden .

WR-P-E-F-0000001120.dcoi
IGZ : Kwaliteitsborging in de gezondheidszorg papieren tijger Persbericht , 29-11-2002 Kwaliteitsborging in de zorg is nog steeds onvoldoende . De Kwaliteitswet zorginstellingen wordt op dit punt op grote schaal niet nageleefd ; er is actie nodig om duidelijkheid te scheppen . Dat is de belangrijkste conclusie uit de Staat van de Gezondheidszorg 2002 , getiteld ' Kwaliteitsborging in zorginstellingen : intentie , wet en praktijk ' . De nota is vandaag door de Inspectie van de Gezondheidszorg ( IGZ ) uitgebracht . Overige belangrijke punten uit het rapport zijn : Slechts een klein deel van de zorginstellingen beschikt anno 2002 over een integraal functionerend kwaliteitssysteem als borg voor verantwoorde zorg . Dit in weerwil van het feit dat zij daartoe verplicht zijn krachtens de Kwaliteitswet , die ruim zes jaar geleden is ingevoerd ; De eveneens bij wet verplichte kwaliteitsjaarverslagen , waarin instellingen verantwoording moeten afleggen over het gevoerde kwaliteitsbeleid , hebben als manco dat ze geen inzicht geven in het effect van de kwaliteitsinspanningen op de kwaliteit van de verleende zorg ; Ondanks het gegeven dat de relatie tussen het hebben van een kwaliteitssysteem en het leveren van verantwoorde zorg ( nog steeds ) niet overtuigend is vastgesteld , gaat de Inspectie er van uit dat een kwaliteitssysteem het bewerkstelligen van verantwoorde zorg bevordert en zodoende een indicator is voor kwaliteit van zorg . Ook bepaalt het in hoge mate de intensiteit van het toezicht door de inspectie zelf ; Het ontbreken van een integraal kwaliteitssysteem kan niet langer worden toegestaan . Na een periode van ruim zes jaar ervaring met de wet en een nog langere daaraan voorafgaande periode van overleg en afspraken tussen partijen over de kwaliteitsborging in zorginstellingen , is duidelijk dat zelfregulering niet garandeert dat er daadwerkelijk kwaliteitssystemen komen , dan wel voldoende snel tot stand komen ; In de afgelopen jaren heeft de Inspectie de ontwikkeling van kwaliteitssystemen meer gestimuleerd dan gecorrigeerd . Haar toezicht krachtens de Kwaliteitswet richtte zich met name op de voorwaarden om te komen tot verantwoorde zorg . Dat betekent dat zij uitspraken gedaan heeft over deelaspecten van kwaliteitssystemen , maar tot nu toe niet of nauwelijks over de aanwezigheid van een integraal kwaliteitssysteem ; De Inspectie zal de handhaving inzake de Kwaliteitswet herzien . De Inspectie zal op korte termijn duidelijk maken op welke wijze zij invulling zal gaan geven aan het toezicht op de aanwezigheid van integrale kwaliteitssystemen als borg voor het leveren van verantwoorde zorg . Daarbij zal ook duidelijk worden wanneer en welke sancties zullen volgen als instellingen duurzaam in gebreke blijven bij het realiseren van een integraal kwaliteitssysteem . De Inspectie wil meer duidelijkheid over de aanwezigheid van borgende kwaliteitssystemen in instellingen voor de gezondheidszorg . In deze Staat van de Gezondheidszorg wordt de stand van zaken weergegeven over de zorg voor kwaliteit en de actie die de Inspectie daarop neemt ten einde te voorkomen dat de Kwaliteitswet anders voor grote delen van de gezondheidszorg een papieren tijger blijkt en daarmee illusiepolitiek wordt . De volledige tekst van de Staat van de Gezondheidszorg 2002 is te vinden op .

WR-P-E-F-0000001121.dcoi
Inspectie voor de Gezondheidszorg geeft IJsselmeerziekenhuizen bevel Persbericht , 28-11-2002 De Inspectie voor de Gezondheidszorg ( IGZ ) heeft de IJsselmeerziekenhuizen vandaag een opnamestop opgelegd . Een en ander naar aanleiding van de bestuurscrisis die vandaag in de IJsselmeerziekenhuizen is ontstaan . In het navolgende de tekst van het bevel van de Inspecteur-Generaal tot opnamestop . De recente ontwikkelingen binnen de Raad van Bestuur en de Raad van Toezicht van de IJsselmeerziekenhuizen leiden tot de conclusie dat er sprake is van een onbestuurde organisatie . Frequente contacten met de voorzitter van de medische staf laten zien dat de invloed hiervan op de organisatie en daarmee op de kwaliteit van de geleverde zorg zeer groot is . Mijn conclusie luidt dat daarmee aan de artikelen 2 en 3 van de Kwaliteitswet Zorginstellingen niet wordt voldaan . Genoemde situatie veroorzaakt een zodanig gevaar voor de veiligheid van de patiëntenzorg dat het treffen van maatregelen geen uitstel kan lijden . Het gevaar wordt veroorzaakt door het volstrekt ontbreken van aansturing en daardoor onduidelijkheid over de verantwoordelijkheidstoedeling . Op grond van de geconstateerde , niet te rechtvaardigen situatie geef ik uw instelling op grond van artikel 7 , vierde lid , Kwaliteitswet zorginstellingen het navolgende bevel : Er geldt een opnamestop hetgeen betekent dat er geen opnames plaatsvinden en geen ingrepen worden uitgevoerd . Acute patiënten kunnen worden gezien op de Eerste Hulp en dienen te worden doorverwezen , tenzij directe behandeling of ingreep geen uitstel kan lijden . Het bevel gaat heden in en eindigt zodra er aan de volgende voorwaarden is voldaan : er dient een Raad van Bestuur en een Raad van Toezicht te zijn die het vertrouwen geniet van de medische staf van het ziekenhuis en van het Provinciale Bestuur . Dit dient te worden aangetoond door : een schrijven aan de Inspectie waarin de beoogde Raad van Bestuur toezegt deze functie op zich te nemen een schrijven aan de inspectie van de Raad van Toezicht dat de beoogde bestuurder door hem is benoemd een schrijven van de voorzitter van de medische staf namens de specialisten van beide locaties , waarin deze blijk geven van dit vertrouwen in en ' commitment ' aan de Raad van Toezicht en de Raad van Bestuur . een schrijven van het Provinciale Bestuur dat deze instemt met de nieuwe bestuurlijke constellatie na ontvangst van deze brieven zal de inspectie terstond een toezichtsbezoek afleggen , waarbij zij zich er van vergewist dat aan de voorwaarden voor verantwoorde zorg ex Kwaliteitswet is voldaan . Zonodig kan het bevel na zeven dagen door de Minister van Volksgezondheid , Welzijn en Sport worden verlengd . Indien u geen gehoor geeft aan het bevel , kan bestuursdwang worden toegepast , dan wel een dwangsom worden opgelegd .

WR-P-E-F-0000001122.dcoi
VWS pakt administratieve lasten in de zorg aan Persbericht , 28-11-2002 Demissionair minister De Geus en staatssecretaris Ross-Van Dorp van Volksgezondheid , Welzijn en Sport sturen op vandaag ( 28 november 2002 ) een plan van aanpak naar de Tweede Kamer over de reductie van administratieve lasten in de zorg . Dit plan bevat de implementatie van de voorstellen die de Commissie Terugdringing Administratieve Lasten Zorgsector ( Commissie De Beer ) begin dit jaar heeft gedaan . Het plan is samen met het College voor zorgverzekeringen ( CVZ ) , het College Tarieven Gezondheidszorg ( CTG ) , het College bouw Ziekenhuisvoorzieningen ( CBZ ) en het College toezicht zorgverzekeringen ( CTZ ) opgesteld . De voorstellen van de Commissie De Beer worden in het plan van aanpak bijna geheel overgenomen . Naar verwachting haalt VWS met dit plan binnen de zorgsector de kabinetsdoelstelling van 25 % reductie van administratieve lasten in 2006 ten opzichte van 1994 . Voor de implementatie zijn investeringen noodzakelijk . Hierover wordt in april 2003 een voortgangsrapportage aan de Tweede Kamer gestuurd . In deze rapportage wordt aandacht besteed aan de (ICT)investeringen die noodzakelijk zijn om de voorstellen daadwerkelijk te kunnen implementeren . Aansprekende terreinen waarop aanzienlijke reductie van administratieve lastenreductie gaat plaatsvinden zijn : afschaffing van 11 enquêtes en andere dataverzamelingen vereenvoudiging van het mutatieproces tussen ziekenfonds en particuliere ziektekostenverzekeringen ontwikkeling van een nieuwe controlesystematiek voor controle van verzekeringsgerechtigdheid foutreductie declaratieverkeer tussen zorgaanbieders en verzekeraars vereenvoudigen eigen bijdrage regelingen vereenvoudigen van de uitvoering van de indicatiestelling AWBZ door protocolleren , mandateren , categoriseren schrappen van diverse procedurele toegangsvoorwaarden tot de zorg ( machtigingen ) vereenvoudigen van de aanbestedingsprocedures voor kleine bouwprojecten diverse vereenvoudigingsmaatregelen op het terrein van de farmacie zoals controle op verzekerd zijn , diverse machtigingen , ontwikkeling van uniforme ICT-technieken vereenvoudiging PGB-regeling Naast het plan van aanpak van VWS ontstaan ook in het veld goede ideeën om de administratieve lastendruk terug te dringen . Zo wordt er gewerkt aan systemen om het overeenkomstenstelsel tussen beroepsbeoefenaar en verzekeraar via internet mogelijk te maken . Ook het digitaliseren van het declaratieverkeer wordt door partijen inmiddels al opgepakt . VWS vindt dat ook voor dergelijke initiatieven zo veel mogelijk ruimte moet bestaan . Daartoe stelt het ministerie een ' meldpunt ' in waar initiatieven kunnen worden aangemeld en waar bekeken wordt welke gezamenlijke acties kunnen bijdragen om de initiatieven een succes te maken .

WR-P-E-F-0000001123.dcoi
Bovenregionaal WVG-vervoer gewaarborgd Persbericht , 27-11-2002 Staatssecretaris Ross van Volksgezondheid , Welzijn en Sport heeft met de VNG afspraken gemaakt over het oplossen van problemen in het bovenregionaal vervoer van mensen die gebruik maken van de Wet Voorzieningen Gehandicapten ( WVG ) . De VNG gaat gemeenten aansporen zo spoedig mogelijk , maar uiterlijk 1 juli 2003 , aan gehandicapten en ouderen die daar recht op hebben , vervoer te bieden tot maximaal vijf zones vanaf hun woning . Er wordt op korte termijn onderzocht welke gemeenten daar nu niet aan voldoen . Voor mensen die in een gemeente wonen , die daar nog niet aan kan voldoen , geldt tot uiterlijk 1 juli de oude regeling waarbij Traxx over een afstand van minder dan 5 zones ook mensen vervoert in het kader van het bovenregionaal vervoer . In uitzonderlijke situaties kan die noodoplossing tot 1 januari 2004 worden verlengd , maar dan moeten alle gemeenten aan de nieuwe regeling voldoen . De tussenoplossing moet voorkomen dat mensen tussen wal en schip vallen . De staatssecretaris heeft de Tweede Kamer over de afspraken op de hoogte gesteld . Ook de cliëntenorganisaties , die kritiek hadden op een nieuwe regeling die op 1 oktober jl. is ingegaan , zijn ingelicht . Uit onderzoek blijkt dat 200 van de 496 gemeenten al ingesteld zijn op de nieuwe situatie dat zij op termijn in de eerste vijf zones zelf vervoer moeten bieden . Deze afspraak is afgelopen voorjaar vastgelegd in een convenant tussen de minister van SZW ( die toen nog over het vervoer ging ) en het bestuur van de VNG . Deze afspraak blijft overeind , zo hebben Ross ( sinds het aantreden van het nieuwe kabinet verantwoordelijk ) en de VNG deze week afgesproken . De VNG heeft die afspraak als een advies aan haar leden voorgelegd .

WR-P-E-F-0000001124.dcoi
VWS stimuleert onderzoek naar gentherapie Persbericht , 22-11-2002 Staatssecretaris Ross-van Dorp van Volksgezondheid , Welzijn en Sport heeft ZonMw opdracht gegeven een stimuleringsprogramma op te zetten om de kwaliteit van gentherapeutica bij klinische toepassingen te waarborgen . Het programma besteedt met name aandacht aan de veiligheid en effectiviteit van het preklinisch onderzoek van gentherapie . VWS wil het translationeel * onderzoek financieren , zodat gentherapie op een verantwoorde manier de stap naar de kliniek kan maken . De afgelopen jaren zijn er op het gebied van het menselijk DNA veel nieuwe wetenschappelijke inzichten ontstaan . Het blijkt dat veel aandoeningen worden veroorzaakt door erfelijke eigenschappen in het menselijk DNA . Door bijvoorbeeld een defecte gen bij een patiënt met een erfelijke aandoening te vervangen door een correct werkende gen zou de erfelijke ziekte gecorrigeerd kunnen zijn . We spreken dan van gentherapie . * translationeel betekent de overgang van preklinisch onderzoek naar klinisch onderzoek

WR-P-E-F-0000001125.dcoi
Staatssecretaris Ross - van Dorp heeft eigen website Persbericht , 20-11-2002 Vanaf 20 november 2002 is de website www.staatssecretarisross.nl online . Staatssecretaris Clémence Ross-van Dorp wil via haar eigen website informatie geven over haar beleidsterreinen . Drie thema's staan centraal : kwaliteit van de zorg , zelfstandig kiezen ( patiënt centraal ) en minder regels . Elke twee weken wordt een ander onderwerp nader belicht . Als eerste is de aanpak van de wachttijden aan de beurt . Als introductie poneert de staatssecretaris een stelling , waarop bezoekers in een discussieforum kunnen reageren . De eerste stelling luidt : ' met geld alleen los je de wachttijden niet op . ' Verder staan er verslagen van werkbezoeken op de site . Afgelopen maandag maakte de staatssecretaris bijvoorbeeld een reisje door de zorg in Friesland , waar zij een aantal initiatieven bezocht waarin de vraag van de cliënt centraal staat en mensen sneller aan de benodigde zorg geholpen worden . Staatssecretaris Ross heeft bij haar aantreden aangegeven een eigen website te willen , net als een aantal andere bewindspersonen .

WR-P-E-F-0000001126.dcoi
Verkommerden en verloederden in kaart gebracht Persbericht , 19-11-2002 Staatssecretaris Ross-Van Dorp van Volksgezondheid , Welzijn en Sport stuurt op 19 november 2002 het onderzoek Verkommerden en Verloederden in Nederland naar de Tweede Kamer . Met dit onderzoek is voor het eerst het aantal verkommerden en verloederden in Nederland dat bij de hulpverlening bekend is , in kaart gebracht . Hierbij gaat het om mensen die volgens de hulpverlening zorg nodig hebben , maar deze om verschillende redenen niet krijgen . Het onderzoek brengt aantallen in kaart , problemen in zicht en geeft aanbevelingen voor verbetering van de situatie . De aanbevelingen van het onderzoek worden meegenomen in het interdepartementaal beleidsonderzoek ( IBO ) maatschappelijke opvang , waartoe het kabinet heeft besloten . Het IBO onderzoekt welke maatregelen noodzakelijk zijn om te komen tot een effectief en een efficiënt werkende keten van maatschappelijke opvang . Staatssecretaris Ross wil door middel van het IBO inzicht krijgen in de effecten van verhogingen van het budget voor de maatschappelijke opvang . Dit is vanaf 1998 met veertig procent gestegen tot TAGeuro / TAG 213 miljoen nu . Het onderzoek Verkommerden en Verloederden is in opdracht van VWS uitgevoerd door het Trimbos-Instituut en Research voor Beleid . Uit het onderzoek blijkt dat Nederland tussen de 23.000 en 43.000 geregistreerde verkommerden en verloederden telt . Daarnaast is er nog een groep die niet bekend is bij de hulpverlening . Hierbij gaat het bijvoorbeeld om mensen die in hun huis vervuilen en soms nauwelijks contact met de buitenwereld hebben . Dit aantal mensen is in dit onderzoek niet vastgesteld . Deze groep mensen is zeer moeilijk te onderzoeken , juist omdat zij niet bij de hulpverlening bekend zijn . Dit onderzoek geeft aanbevelingen om de situatie van verkommerden en verloederden te verbeteren . Volgens de onderzoekers moet er meer prioriteit worden toegekend aan de hulpverlening voor de groep verkommerden en verloederden die kampen met verslaving en psychiatrische stoornissen . Voorkomen moet worden dat mensen dakloos worden . Verder moeten mensen die al dakloos zijn , een thuis krijgen . Dakloos zijn speelt een belangrijke rol bij het proces van verkommeren en verloederen .

WR-P-E-F-0000001127.dcoi
Enorme verschillen in wachttijden ziekenhuizen Persbericht , 18-11-2002 Voor bijna elke medische aandoening is in iedere regio in Nederland wel een ziekenhuis te vinden waar mensen op tijd worden geholpen . Tegelijkertijd zijn er ziekenhuizen waar de wachttijd voor dezelfde aandoening soms vier of vijf keer zo lang is . Voor knie-operaties zijn zelfs landelijke verschillen geconstateerd tussen 2 en 52 weken . Dat blijkt uit een analyse van het ministerie van Volksgezondheid , Welzijn en Sport ( VWS ) die demissionair minister De Geus vandaag naar de Tweede Kamer stuurt . Het is de eerste keer dat een dergelijke analyse plaats vindt . ' Dit bevestigt eerdere signalen ' , aldus De Geus . ' Het laat zien dat wachtlijsten zeker niet overal zo lang zijn als we altijd hadden gedacht . Heel veel mensen kunnen dus wel op tijd worden geholpen . Het is dus lonend voor patiënten op de wachtlijst om actief te zoeken naar een ander ziekenhuis in hun buurt als ze elders niet op tijd kunnen worden geholpen . Verzekeraars moeten daar bij helpen ' . Het belang van de nieuwe inzichten is dat wachtlijstaanpak veel gerichter kan plaatsvinden dan tot nu toe is gebeurd . Het plan van aanpak gaat niet in op de oorzaak van de grote verschillen tussen de ziekenhuizen . In het onderzoek zijn alle algemene en academische ziekenhuizen opgenomen . Er bestaat in Nederland geen verschil in financiering tussen de afzonderlijke ziekenhuizen . De Geus verwacht dat de zorgverzekeraars in de regio's nadere analyses en plannen zullen maken op basis van de grote verschillen in wachttijden die nu zijn geconstateerd . In het onderzoek zijn 24 bekende poortspecialismen onderzocht in 27 regio's . Voor nagenoeg ieder specialisme is het mogelijk in de eigen regio binnen een termijn van zeven weken de noodzakelijke medische zorg ontvangen . Deze termijn van zeven weken is vastgelegd in de zogeheten Treek-normen die door ziekenhuizen en zorgverzekeraars zijn vastgesteld . Voor de overige vier specialismen zijn er niettemin wel verschillende ziekenhuizen die binnen deze norm patiënten kunnen helpen . Om de wachtlijsten voor aandoeningen op korte termijn te kunnen aanpakken heeft minister De Geus ziekenhuizen en zorgverzekeraars de ruimte gegeven om per 1 januari 2003 onderling afspraken te maken . Dat gebeurt door deze partijen vrij te laten onderhandelen over zogeheten Diagnose Behandeling Combinaties ( DBC's ) . Hiervoor zijn 17 ingrepen geselecteerd ( waaronder cataracten , knie- en heupingrepen ) waarbij vrije prijsvorming en contractering kan plaatsvinden .

WR-P-E-F-0000001128.dcoi
Verwijsfunctie voor bedrijfsarts Persbericht , 18-11-2002 Geregistreerde bedrijfsartsen krijgen een verwijsfunctie voor arbeidsrelevante aandoeningen . Dit schrijven de staatssecretarissen Ross-Van Dorp en Rutte van respectievelijk Volksgezondheid , Welzijn en Sport en Sociale Zaken en Werkgelegenheid vandaag in een brief aan de Tweede Kamer . De bewindspersonen vinden dat de zorg voor mensen met gezondheidsklachten die zijn veroorzaakt door het werk of het werk beïnvloeden beter kan . Bedrijfsartsen mogen hierbij een veel nadrukkelijkere rol spelen dan zij tot nu toe hebben kunnen doen . Staatssecretaris Ross-Van Dorp wil op een zo kort mogelijke termijn realiseren dat bedrijfsartsen werknemers zo snel mogelijk rechtstreeks kunnen doorsturen naar de reguliere zorg . VWS wil de verwijsfunctie medio 2003 wettelijk vastleggen . De verwijzing is bedoeld voor diagnostiek en / of behandeling binnen de reguliere curatieve en geestelijke gezondheidszorg . Ook de behandelingen op basis van een verwijzing door een bedrijfsarts kunnen voor een vergoeding in aanmerking komen van de Ziekenfondswet of de AWBZ . De betreffende werknemer beslist zelf of hij doorverwezen wil worden door een bedrijfsarts . Bij een dergelijke verwijzing moet de bedrijfsarts de huisarts op de hoogte stellen .

WR-P-E-F-0000001129.dcoi
Herfstactie Drankwet in Leiden Persbericht , 13-11-2002 De Voedsel en Waren Autoriteit ( VWA ) heeft het afgelopen weekend in Leiden controles op de naleving van de Drank- en Horecawet uitgevoerd . Deze Herfstactie is in navolging van de zomeracties op de waddeneilanden Texel en Terschelling en de actie in Arnhem . In Leiden bleek 48 procent van de alcoholverstrekkers in overtreding . De VWA gaat de komende weken ook in andere steden door met deze intensieve controles . Tijdens de actie zijn 69 ondernemers ( onder andere horeca , supermarkten , slijterijen en tankstations ) bezocht . In totaal overtraden 33 van hen de bepalingen van de Drank- en Horecawet . Er zijn 6 processen-verbaal en 27 schriftelijke waarschuwingen opgemaakt . Er werd onder andere proces-verbaal opgemaakt voor het schenken van alcoholhoudende drank aan jongeren onder de 16 jaar , het schenken van sterke drank aan personen onder de 18 jaar en het niet aanwezig zijn van de leidinggevende . Verder is proces-verbaal opgemaakt tegen de eigenaar van een tankstation ; de daar aanwezige alcoholhoudende drank is in beslaggenomen . Uit eerder onderzoek is gebleken dat het voor jongeren nog altijd erg gemakkelijk is om alcoholhoudende dranken te kopen . De VWA controleert hier de komende weken ook op in andere steden . Tijdens deze acties zal tegen overtredingen direct worden opgetreden . De Drank- en Horecawet heeft als uitgangspunt een verantwoorde verstrekking van alcohol , met als doel het voorkomen van gezondheidsrisico's en maatschappelijke problemen door overmatig alcoholgebruik en misbruik van alcoholhoudende dranken . De Voedsel en Waren Autoriteit ( VWA ) is de nieuwe overheidsorganisatie die zich bezig houdt met voedselveiligheid en productveiligheid . De VWA heeft 2 werkmaatschappijen : Keuringsdienst van Waren ( KvW ) en Rijksdienst voor de keuring van Vee en Vlees ( RVV ) . Het toezicht op de naleving van de Drank- en Horecawet wordt vanuit de VWA uitgevoerd door de KvW . Dit persbericht gaat uit onder verantwoordelijkheid van de Voedsel en Waren Autoriteit

WR-P-E-F-0000001130.dcoi
Verbeterde subsidieregeling Topsportaccommodaties en - evenementen Persbericht , 13-11-2002 De bijdrage van het Rijk aan topsportaccommodaties en - evenementen wordt verhoogd . Voor de totstandkoming van een A-accommodatie ( nationale en internationale trainings- en wedstrijdaccommodatie voor een of meer bepaalde takken van sport ) kan voortaan een maximale bijdrage van vijf miljoen euro verstrekt worden ; totnutoe was dat 225.000 euro . Dit blijkt uit een regeling van staatssecretaris Ross-Van Dorp van Volksgezondheid , Welzijn en Sport die woensdag van kracht is geworden en in de Staatscourant is gepubliceerd . De subsidie zal overigens nooit meer zijn dan een kwart van de totale investeringskosten . De nieuwe regeling is bedoeld om het topsportklimaat in Nederland verder te verbeteren . Voorwaarde voor steun van VWS aan topaccommodaties is dat sportbonden de voorziening als belangrijkste voor hun sport aanmerken en hier ook internationale titeltoernooien willen organiseren . Voor regionale topsportaccommodaties ( B-accommodaties ) is ook rijkssteun mogelijk , tot een maximum van één miljoen Euro . Ook de steun voor bonden die topsportevenementen naar Nederland halen , bijvoorbeeld wereld- of europese titeltoernooien , wordt verbeterd . Bonden kunnen voor de organisatie van deze toernooien voortaan maximaal een half miljoen euro krijgen ; hiervoor bestond tot nu toe geen subsidietitel . Op de begroting van VWS is structureel ruim 8 miljoen euro voor het nieuwe beleid beschikbaar . Daarnaast kan worden geput uit de renteopbrengsten van een bedrag van 15 miljoen Euro . Dit geld is beschikbaar gekomen als gevolg van amendementen van de Tweede Kamer bij de behandeling van de begroting van VWS voor 2002 . Het ministerie van VWS organiseert in december een voorlichtingsbijeenkomst voor de sportbonden over de nieuwe regeling . De gemeente Eindhoven heeft , vooruitlopend op de nieuwe regeling , enige tijd geleden al een rijksbijdrage van 4,5 miljoen euro gekregen voor de bouw van een nieuw nationaal zwemstadion . De staatssecretaris van VWS moet binnenkort beslissen over een verzoek van de gemeente Apeldoorn voor een bijdrage van tien miljoen euro voor de bouw van twee A-accommodaties : een overdekte wielerbaan en een overdekte atletiekaccommodatie , beide voor internationale wedstrijden .

WR-P-E-F-0000001131.dcoi
Premie standaardverzekeringen en omslagbijdragen vastgesteld Persbericht , 12-11-2002 Het kabinet stelt elk jaar de bedragen vast die maximaal in rekening mogen worden gebracht voor de standaardverzekeringen op grond van de Wet op de toegang tot ziektekostenverzekeringen 1998 ( Wtz 1998 ) per 1 januari 2003 . Deze premiebedragen zijn vandaag aan het parlement bekend gemaakt . De Eerste en Tweede Kamer hebben dertig dagen de tijd om zich hierover te buigen . De hieronder vermelde premiebedragen passen in het koopkrachtbeeld dat met Prinsjesdag is gepresenteerd . De voorstellen zien er als volgt uit : Voor de standaardpakketpolis voor studenten wordt uitgegaan van het normbedrag voor ziektekosten , dat de Wet op de studiefinanciering 2000 aangeeft . Dat is in 2003 EUR 426,12 op jaarbasis . Deze premie is inclusief de wettelijke omslagbijdragen voor Wtz en MOOZ ( Medefinanciering oververtegenwoordiging oudere ziekenfondsverzekerden ) . Indien deze wettelijke bijdragen worden afgetrokken , resteert een netto maximumpremie van EUR 0,79 per maand voor studerenden van 20 jaar en ouder en van EUR 18,15 per maand voor studerenden jonger dan 20 jaar . De totale verhoging van de maximumpremies bedraagt 8,5 % . Hierin is rekening gehouden met een verwachte kostenstijging in 2003 en een correctie voor het verschil tussen de geraamde en gerealiseerde kostenstijging van de twee voorgaande jaren . De Stichting uitvoering omslagregelingen ( Suo ) heeft de Wtz- en MOOZ-omslagbijdrage voor het jaar 2003 vastgesteld . De omslagbijdragen moeten worden goedgekeurd door de Minister van VWS respectievelijk de Minister van Financiën . De Wtz-omslagbijdrage berust op de Wtz 1998 . Deze wet waarborgt de toegang tot een ziektekostenverzekering voor personen die zonder de bescherming van deze wet niet of alleen tegen een zeer hoge premie door een ziektekostenverzekeraar op een zogenaamde maatschappijpolis zouden worden geaccepteerd . Op grond van de Wtz 1998 kunnen bepaalde categorieën van personen worden toegelaten tot een zogenaamde standaardpakketpolis . Hiervoor geldt een door de overheid vastgesteld verstrekkingenpakket en een eveneens door de overheid vastgestelde maximumpremie . Omdat vooral mensen met relatief hoge ziektekosten via een standaardpakketpolis zijn verzekerd , is de door de overheid vastgestelde maximumpremie niet toereikend om de door die verzekerden veroorzaakte schade te bekostigen . Alle particulier verzekerden ( behalve 65-plussers ) zijn op grond van de Wtz 1998 verplicht een bijdrage ( de Wtz-omslagbijdrage ) te leveren aan de compensatie van de tekorten die de verzekeraars lijden op de standaard(pakket)polissen . De MOOZ-omslagbijdrage is een verplichte solidariteitsbijdrage van particulier verzekerden aan de ziekenfondsverzekering vanwege de meerkosten in de ziekenfondsverzekering als gevolg van het in verhouding grote aantal ouderen dat ziekenfondsverzekerd is .

WR-P-E-F-0000001132.dcoi
Taak en positie gezinscoach vastgelegd Persbericht , 11-11-2002 Als er ( ernstige ) gezins- of jeugdproblemen zijn , moet er eerder en actiever worden ingegrepen wanneer hierover concrete signalen komen . Om dit mogelijk te maken , krijgt het bureau jeugdzorg de taak om deze gezinnen actief te benaderen . Daarnaast moet in gezinnen met meervoudige problemen en waarbij verschillende instanties betrokken zijn , een gezinscoach komen die het gezin ondersteunt en samenhang aanbrengt in de hulp . Hierover hebben minister Donner ( Justitie ) en staatssecretaris Ross-Van Dorp ( VWS ) afspraken gemaakt met provincies , gemeenten en de werkgeversorganisatie MOGroep . Dit onder meer naar aanleiding van het gezinsdrama in Roermond waarbij sprake was van onvoldoende afgestemde hulp . Naar aanleiding van deze gesprekken worden verbeteringen in de werking van de jeugdzorg aangebracht . De bewindslieden gaan voor een deel van deze verbeteringen de wet aanscherpen . De Tweede Kamer krijgt op korte termijn een nota van wijziging voor de Wet op de jeugdzorg waarin deze verbeteringen worden vastgelegd . De aanpassingen moeten leiden tot een meer sluitende aanpak van de zorg van jongeren in problemen en tot een betere hulpverlening aan gezinnen . Actievere aanpak vanuit bureau jeugdzorg Hulpverlening mag niet achterwege blijven in situaties waar jeugdigen en hun ouders eigen problemen ontkennen of niet om hulp vragen . Het bureau jeugdzorg krijgt de taak om bij signalen van derden actief op te treden en contact op te nemen met het gezin . Het bureau gaat dus zelf bij signalen van ernstige opvoed- en opgroeiproblemen gezinnen benaderen . Dit is een belangrijke verbetering ten opzichte van de huidige situatie waarbij de bureaus doorgaans pas in actie komen als er concreet door ouders of jeugdigen om hulp wordt gevraagd . Blijkt dat ouders hulp niet of onvoldoende aanvaarden en de belangen van een jeugdige ernstig worden geschaad , dan kan een kinderbeschermingsmaatregel volgen . Het bureau jeugdzorg is op grond van het wetsvoorstel Wet op de jeugdzorg verplicht om in deze gevallen de Raad voor de Kinderbescherming in te schakelen . Gezinscoach geïntroduceerd De bewindslieden en de betrokken overheden en instellingen vinden dat er inhoudelijk ook meer behoefte is aan samenhangende begeleiding ( coaching ) van probleemgezinnen . Bij meervoudige problemen en verschillende hulpverlenende instanties , moet er één begeleider zijn die het gezin ondersteunt en ervoor zorgt dat de hulpverlening op elkaar wordt afgestemd . Deze gezinscoaching wordt in principe door lokale instellingen ( b.v. maatschappelijk werk ) of een zorgaanbieder aangeboden en niet door het bureau jeugdzorg zelf . Samen met het gezin moet worden bekeken wie deze taak op zich neemt . Als het niet alleen over algemene gezinsproblemen gaat , maar kinderen dreigen wel ernstig in de knel te komen , dan moet het bureau jeugdzorg een gezinscoach aanwijzen . In minder zware gevallen ligt de verantwoordelijkheid bij de eerste lijnszorg . Gemeenten moeten vanuit hun coördinerende en bewakende rol ervoor zorgen dat er dan een gezinscoach komt . Preventief jeugdbeleid versterkt Het preventief jeugdbeleid is een eerste en belangrijke schakel in de keten van jeugdzorg . Hiermee kan het verergeren van problemen voorkomen worden evenals de noodzaak tot zwaardere zorg . Gemeenten zijn hierop als eerste aanspreekbaar , maar de intensiteit van het lokale jeugdbeleid verschilt . Bekeken wordt hoe de gemeenten omgaan met het jeugdbeleid en waarvoor zij verantwoordelijk zijn . Binnen zes maanden worden voor de verbetering hiervan , in overleg met de gemeenten , concrete voorstellen ontwikkeld .

WR-P-E-F-0000001133.dcoi
IGZ neemt illegaal geneesmiddel uit de markt Persbericht , 11-11-2002 De Inspectie voor de Gezondheidszorg ( IGZ ) heeft samen met Justitie een grote partij Sigra tabletten in beslaggenomen bij een bedrijf in Lichtenvoorde . Dit product wordt o.a. via het internet aangeprezen als seksuele stimulant welke voor 100 % uit natuurlijke kruiden zou bestaan . Sigra is echter aangemerkt als een illegaal ( ongeregistreerd ) geneesmiddel Het bevat o.a GABA ( gamma-amminoboterzuur ) met daarnaast sildenafil ( het werkzame bestanddeel van VIAGRA ) in wisselende samenstelling hetgeen niet op het etiket staat vermeld . De combinatie van deze twee stoffen brengt extra gezondheidsrisico's met zich mee . Uit het onderzoek blijkt dat het product zeer breed verspreid is . Het verhandelen van deze producten is strafbaar . De inspectie waarschuwt voor de potentiële gevaren die het gebruik van illegale middelen kan hebben en ontraadt ten zeerste het gebruik van dit middel . Dit persbericht verschijnt onder verantwoordelijkheid van de Inspectie voor de Gezondheidszorg .

WR-P-E-F-0000001134.dcoi
Notox krijgt alternatieven voor dierproevenprijs 2002 Persbericht , 7-11-2002 De Alternatieven voor Dierproeven-prijs 2002 is toegekend aan de heer De Vries , analist bij de sectie Ecotoxicologie van de firma NOTOX B.V. in ' s-Hertogenbosch . De Minister van Volksgezondheid , Welzijn en Sport heeft deze pijs ingesteld . De prijs is beschikbaar gesteld vanuit het budget van de ZonMw Programmacommissie Alternatieven voor Dierproeven . De prijs wordt jaarlijks toegekend aan iemand die zich bijzonder heeft ingespannen om het 3V-principe verder uit te werken . Het 3V-principe behelst de vervanging van dierproeven , de vermindering van dierproeven en de verfijning van dierproeven . De prijs van 2500 is gisteren uitgereikt door Prof. dr. Tjard de Cock Buning , Hoogleraar Dierproefvraagstukken aan de Universiteit van Utrecht en lid van de commissie Prijs Alternatieven voor Dierproeven . Dit gebeurde tijdens de Biotechnische Dagen die op 6 en 7 november zijn gehouden in het Congrescentrum De Reehorst in Ede . De Vries heeft de prijs gekregen voor de manier waarop NOTOX het principe humane end points toepast . Volgens dit principe wordt het leven van vissen die door een experiment ziek zijn geworden , vroegtijdig beëindigd . NOTOX maakt gebruik van video-opnamen waarmee zij het gedrag van de vissen onderzoeken . Zij kunnen hierdoor achterhalen bij welke symptomen een vis uit de proef moet worden gehaald om verder leed te voorkomen .

WR-P-E-F-0000001135.dcoi
Verbod op tabaksreclame van kracht Persbericht , 7-11-2002 Vanaf vandaag is het maken van reclame voor rook- en tabakswaren en de sponsoring door de tabaksbranche verboden . Dit is het gevolg van het aanscherpen van de Tabakswet . Concreet betekent het dat vrijwel alle reclame-uitingen van tabaksfabrikanten niet meer zijn toegestaan . De Voedsel- en Waren Autoriteit ( VWA ) ziet toe op de juiste naleving van de wet . De Tabakswet verbiedt voortaan alle tabaksreclame , van de asbakken met tabaksreclame in horecagelegenheden tot de reclame op billboards in de bushokjes en de sponsoring van evenementen . Het algehele reclameverbod kent twee uitzonderingen ; het geldt niet voor de tabaksspeciaalzaken . Voor deze bedrijven zijn wel specifieke beperkingen opgenomen in de wet . Zo mag de reclame niet speciaal gericht zijn op jongeren . Verder blijft tabaksreclame in kranten en tijdschriften tot 1 januari 2003 mogelijk . Als onderdeel van de Voedsel en Waren Autoriteit gaat de Keuringsdienst van Waren de Tabakswet handhaven . Overtreders kunnen worden bestraft met een geldboete . Fabrikanten , groothandelaren en importeurs die het reclame en sponsoringverbod overtreden krijgen eerst een waarschuwing maar kunnen daarna een boete krijgen die tot aanzienlijke bedragen kan oplopen . Ook voor winkeliers en horecaondernemers in overtreding is dat het geval . De komende maanden zal de Keuringsdienst van Waren met steekproefsgewijze controles nagaan of de nieuwe bepalingen uit de Tabakswet worden nageleefd . Deze resultaten zal de VWA gebruiken om daarna meer gerichte acties op te zetten . Het reclameverbod in de Tabakswet geeft invulling aan het takaksontmoedigingsbeleid . Het is gericht op het verminderen van het aantal rokers om de gezondheidsrisico's terug te dringen . Mensen , die over dit onderwerp vragen hebben , kunnen kijken op http://www.rokenendewet.nl / of gratis bellen met telefoonnummer 0800 - 0600 . Dit persbericht gaat uit onder de verantwoordelijkheid van de Voedsel en Waren Autoriteit

WR-P-E-F-0000001136.dcoi
Radiologie sinds 1995 verbeterd maar nog niet af Persbericht , 6-11-2002 De Inspectie voor de gezondheidszorg ( IGZ ) vindt dat in vergelijking met haar onderzoek uit 1995 een groot aantal vorderingen is gemaakt ten aanzien van onderdelen van de kwaliteitszorg op de afdelingen radiologie in ziekenhuizen . Eén en ander blijkt uit het vandaag verschenen inspectierapport ' Kwaliteitswaarborgen op afdelingen Radiologie ' . Ondanks grote inspanningen van de Nederlandse Vereniging voor Radiologie en de Nederlandse Vereniging voor Radiologisch Laboranten is op het gebied van de kwaliteitsborging nog verbetering mogelijk . De Inspectie constateert dat op een groot aantal afdelingen de basiselementen van een kwaliteitssysteem inmiddels aanwezig zijn . Zo beschikt elke afdeling over geprotocolleerde behandelschema's , en bij- en nascholingsprogramma's . Een operationeel kwaliteitssysteem is echter nog niet aanwezig op de meeste afdelingen radiologie . Contrastmiddelen worden op alle afdelingen radiologie op een verantwoorde wijze toegepast . Verbeteringen zijn mogelijk ten aanzien van de voorlichting en diagnostiek . De kwaliteitsborging van röntgenapparatuur komt in de ziekenhuizen op gang , maar nog niet alle ziekenhuizen passen de door de beroepsgroepen opgestelde normen toe . Dit persbericht verschijnt onder verantwoordelijkheid van de Inspectie voor de Gezondheidszorg .

WR-P-E-F-0000001137.dcoi
Samenwerking huisarts en verpleeghuisarts moet beter Persbericht , 5-11-2002 De samenwerking tussen huisarts en verpleeghuisarts in de zogenoemde psychogeriatrische (pg)-substitutieprojecten in verzorgingshuizen verloopt vaak moeizaam en is zeker voor verbetering vatbaar . Dat is een van de belangrijkste conclusies uit het onderzoek naar de organisatie van de medische zorg bij deelnemers aan substitutieprojecten in verzorgingshuizen . Een p.g substitutieproject is een speciale vorm van groepsopvang speciaal gecreëerd voor ouderen met ernstige geestelijke beperkingen , die geïndiceerd zijn voor opname in een verpleeghuis , maar vanwege capaciteitsproblemen daar niet terecht kunnen . Het rapport getiteld ' Medische zorg onder druk ' is opgesteld door de Inspectie voor de Gezondheidszorg . Uit het onderzoek blijkt dat de samenwerking en afstemming tussen de verschillende medische disciplines gebrekkig is . Er zijn weinig of geen formele afspraken . De onderlinge contacten zijn gering . De huisarts en verpleeghuisarts werken vanuit een andere praktijkvoering , waardoor soms onbegrip ontstaat over elkaars (on)mogelijkheden . Ondanks de genoemde knelpunten bestaat bij de deelnemers van het pg-substitutieproject en familieleden van deelnemers vaak grote tevredenheid over de substitutiezorg . Die tevredenheid ontstaat doordat vaak voortzetting van het verblijf in het eigen appartement binnen het verzorgingshuis mogelijk is , in plaats van overplaatsing naar een verpleeghuis . Echter , verleners van substitutiezorg vinden het niet altijd een goede oplossing omdat er geen volwaardige verpleeghuiszorg gegeven kan worden . De Inspectie is van mening dat deelnemers aan pg-substitutieprojecten in verzorgingshuizen die voor AWBZ-verpleeghuiszorg geïndiceerd zijn , recht hebben op volwaardige verpleeghuiszorg . Vanuit die optiek ligt het voor de hand dat de huidige medische zorg aan deelnemers aan pg-substitutieprojecten een kwaliteitsimpuls krijgt . Aan huisartsen en verpleeghuisartsen wordt aanbevolen schriftelijke afspraken te maken over de wijze van samenwerking en te streven naar een regelmatig en adequaat onderling werkcontact . In de praktijk worden al initiatieven ontplooid die de medische zorg in verzorgingshuizen moet verbeteren . De koepels van verzorgingshuizen , verpleeghuizen , verpleeghuisartsen , huisartsen , ziektekostenverzekeraars en patiënten worden gevraagd de kwaliteitsverbetering met kracht te ondersteunen . Dit persbericht verschijnt onder verantwoordelijkheid van de Inspectie voor de Gezondheidszorg

WR-P-E-F-0000001138.dcoi
Farmaceutische zorg in verzorgingshuizen moet beter Persbericht , 5-11-2002 De distributie en toepassing van geneesmiddelen in verzorgingshuizen moet aanzienlijk verbeterd worden . Dat schrijft de Inspectie voor de Gezondheidszorg in het vandaag verschenen rapport : ' Farmaceutische zorg in verzorgingshuizen moet beter ' . Het onderzoek heeft uitgewezen dat er in de meeste verzorgingshuizen geen of nauwelijks beleid aanwezig is voor farmaceutische zorg . De geneesmiddelendistributie is dan ook onvoldoende georganiseerd , ook schriftelijke werkafspraken ontbreken vaak . Verder is er te weinig aandacht van de zorgaanbieders voor optimalisering van het geneesmiddelengebruik . Structureel overleg tussen artsen en apothekers over de kwaliteit van het geneesmiddelengebruik vindt weinig of niet plaats . Vooral voor ouderen , die veel verschillende soorten geneesmiddelen tegelijk gebruiken en waarbij het risico op ongewenste interacties en bijwerkingen groot is , is goede farmaceutische zorg van levensbelang . Het ontbreken van een veldnorm voor de geneesmiddelendistributie in verzorgingshuizen zorgt nogal eens voor onduidelijkheid en bemoeilijkt de organisatie van de kwaliteitszorg rond geneesmiddelen . De inspectie doet in het rapport onder meer de volgende aanbevelingen : In de praktijk worden initiatieven ontplooid die tot doel hebben om de farmaceutische zorg in verzorgingshuizen verantwoord te organiseren en beter te laten functioneren . Belangenverenigingen ( van verzorgingshuizen , hun bewoners , apothekers en huisartsen ) zijn bezig met het opstellen van spelregels voor de farmaceutische zorg in verzorgingshuizen . Het management van een verzorgingshuis dient een plan te hebben voor de wijze waarop de farmaceutische zorg moet zijn georganiseerd . De risicomomenten in het farmaceutische proces moeten in kaart zijn gebracht , het proces moet worden vastgelegd in schriftelijke procedures en met kwaliteitswaarborgen omgeven zijn . Apothekers dienen een actieve bijdrage te leveren aan de kwaliteitszorg rond het gebruik van de geneesmiddelen , bijvoorbeeld door het leveren van actuele medicatieoverzichten en advisering ter verbetering van het farmaceutisch proces . Huisartsen dienen ervoor te zorgen dat veranderingen in het geneesmiddelengebruik op eenduidige en schriftelijke wijze worden doorgegeven aan de verantwoordelijken in het verzorgingshuis . Tevens moeten zij bereid zijn om het verzorgingshuis ter wille te zijn bij het maken van afspraken die betrekking hebben op het goed functioneren van de geneesmiddelendistributie . Huisartsen en apothekers dienen periodiek te overleggen over de optimalisering van het geneesmiddelengebruik van de bewoners . Het is van belang dat koepelorganisaties een veldnorm opstellen voor de geneesmiddelendistributie in verzorgingshuizen en verzorgingshuizen faciliteren bij het opstellen van een plan voor de farmaceutische zorg en de implementatie daarvan . De inspectie zal er op toezien dat haar aanbevelingen worden opgevolgd .

WR-P-E-F-0000001139.dcoi
De Geus zet vernieuwing zorgsector voort Persbericht , 2-11-2002 Demissionair minister De Geus ( Volksgezondheid , Welzijn en Sport ) zet de aangekondigde vernieuwingen in de gezondheidszorg voort . Ziekenhuizen en zorgverzekeraars krijgen vanaf 1 januari 2003 meer vrijheid om met elkaar te onderhandelen over de zorg die geleverd moet worden en over prijzen van medische ingrepen . De minister heeft op aanbeveling van ziekenhuizen en zorgverzekeraars zeventien medische ingrepen ( diagnose behandelingscombinaties ) aangewezen waarover deze vrije onderhandelingen kunnen plaatsvinden . Het gaat om relatief minder ingewikkelde ingrepen zoals knie- en heupoperaties waarvoor lange wachttijden zijn . Dit maakt het voor ziekenhuizen en verzekeraars mogelijk de wachtlijsten in de regio sneller aan te pakken en wachttijden te verkorten . De Geus bouwt hiermee voort op ervaringen die al zijn op gedaan in verschillende regio's in het land , zoals in Limburg en Groningen . Ziekenhuizen en zorgverzekeraars hadden al te kennen geven snel met deze vernieuwingen aan de slag te willen gaan . De komende jaren zullen alle medische ingrepen worden ingedeeld in diagnose behandelcombinaties ( DBC's ) . Ziekenhuizen en verzekeraars gaan onderhandelen over het aantal DBC's en over de prijs ervan . De prijzen van de behandelingen zullen veel meer aansluiten bij de werkelijke kosten van medische ingrepen . In het huidige budgetteringssysteem is namelijk geen goed zicht meer op de kosten van verschillende medische ingrepen . Vanaf 1 januari 2003 kunnen de ziekenhuizen en zorgverzekeraars op deze manier ervaring op doen met de nieuwe vorm van onderhandelen . Het oude budgetteringssysteem voor de ziekenhuizen gaat stapsgewijs verdwijnen . De voorbereidingen van het DBC-traject lopen nu al enkele jaren . Het onverhandelen via DBC's is een noodzakelijke voorwaarde voor de invoering van een nieuw ziektekostenstelsel in 2005 . In het nieuwe ziektekostenstelsel krijgen de zorgverzekeraars een belangrijke verantwoordelijkheid als inkopers van zorg namens de verzekerden . Het ministerie van VWS zal de effecten van deze maatregelen ten aanzien van wachtlijsten en kosten nauwlettend volgen . De verwachting is dat financiële gevolgen van deze vernieuwingsvoorstellen niet zullen afwijken van de tot nu toe gevoerde wachtlijstaanpak .

WR-P-E-F-0000001140.dcoi
Kwaliteitsborging medische apparatuur in ziekenhuizen onvoldoende Persbericht , 30-10-2002 De kwaliteitsborging bij de introductie , het beheer en het gebruik van medische apparatuur in ziekenhuizen moet op korte termijn verbeteren . Dat concludeert de Inspectie voor de Gezondheidszorg in het rapport ' Kwaliteitsborging van medische apparatuur in ziekenhuizen : verbeteringen noodzakelijk ' dat vandaag uitkomt . Op dit moment ontbreekt het in ziekenhuizen vaak aan een operationeel kwaliteitsbeleid voor medische apparatuur . Een visie en hiervan afgeleid beleid staan vaak niet op schrift . Daarnaast laat de protocollering van procedures te wensen over . Bovendien zijn taken en verantwoordelijkheden onvoldoende duidelijk beschreven . Verder is de introductie van nieuwe medische apparatuur op afdelingen onvoldoende geregeld . Ook blijkt dat er achterstanden zijn in het preventief onderhoud van apparatuur . Raden van Bestuur zijn ervoor verantwoordelijk dat de ziekenhuizen beschikken over een operationeel kwaliteitsbeleid met betrekking tot medische apparatuur . Zo'n kwaliteitsbeleid moet zich uitstrekken tot alle betrokken diensten en afdelingen , zo moet het afdelingsmanagement mede zorgdragen voor de ontwikkeling en implementatie van dit beleid . Voor de instrumentele diensten ( de dienst die primair verantwoordelijk is voor het onderhoud en beheer van medische apparatuur ) wordt deze verantwoordelijkheid nog te weinig ingevuld . Op de afdelingen waar zorg wordt verleend met behulp van medische apparatuur , is te weinig aandacht voor dit aspect . De inspectie vindt dat elk ziekenhuis dat niet over een operationeel kwaliteitsbeleid beschikt , binnen één jaar na het verschijnen van dit rapport een inventarisatie moet maken en een plan van aanpak aan de inspectie moet overhandigen waarin concrete acties en realisatietermijnen zijn opgenomen . De inspectie zal erop toezien dat de aanbevelingen voor verbeteringen in het proces van kwaliteitsborging worden opgevolgd . Reeds tijdens de inspectieronde bleek dat een aantal ziekenhuizen al bezig zijn de processen te stroomlijnen . Dit persbericht verschijnt onder verantwoordelijkheid van de Inspectie voor de Gezondheidszorg .

WR-P-E-F-0000001141.dcoi
Vernieuwde AWBZ 1 april 2003 van start Persbericht , 28-10-2002 Vanaf 1 april 2003 wordt een groot aantal belemmerende regels in de uitvoering van de Algemene Wet Bijzondere Ziektekosten ( AWBZ ) geschrapt . Dit betekent onder meer dat de burger beter kan kiezen welke zorg hij wil hebben . Instellingen die zorg leveren kunnen meer met elkaar gaan concurreren omdat ze zich meer op elkaars terreinen mogen begeven . Staatssecretaris Clémence Ross-Van Dorp van Volksgezondheid , Welzijn en Sport ( VWS ) heeft hierover maandag een algemene maatregel van bestuur ( amvb ) naar de Eerste en Tweede Kamer gestuurd . De amvb wordt , als het parlement hiermee instemt , op 1 april a.s. van kracht . Vernieuwing AWBZ Met deze modernisering wordt de verzekerde degene die kan beslissen over de manier waarop hij het beste in zijn zorgbehoefte kan voorzien . De cliënt kan makkelijk kiezen voor een persoonsgebonden budget waarmee hij zelf de zorg kan kopen of voor zorg in natura die het zorgkantoor voor hem inkoopt . De aanspraken worden ' functiegericht ' omschreven , dat wil zeggen dat niet meer geregeld wordt welke instelling die zorg levert . Dit maakt het mogelijk dat veel meer zorgaanbieders AWBZ-hulp kunnen leveren en dat zorgaanbieders op elkaars terreinen zorg kunnen gaan leveren . Bijvoorbeeld een instelling voor verstandelijk gehandicapten kan verzorging en verpleging bij ouderen in de buurt gaan leveren . Hierdoor worden de wachtlijsten korter . De amvb houdt in dat overheidsregels worden afgeschaft . Dit betekent een aanzienlijke vereenvoudiging in de overheidssturing die zal leiden tot een belangrijke vereenvoudiging van de uitvoering , een vermindering van de bureaucratie , een afname van gedetailleerde regelgeving en minder detailbemoeienis bij de verwezenlijking van de aanspraken van verzekerden .

WR-P-E-F-0000001142.dcoi
Kabinet komt met actieplan knelpunten voor mensen met beperkingen Persbericht , 18-10-2002 Het kabinet streeft naar volledige participatie van gehandicapten en chronisch zieken in de maatschappij . Het kabinet zal een actieplan opstellen om tegemoet te komen aan knelpunten op het terrein van onderwijs , arbeid , wonen en vrije tijd . Belangenorganisaties hebben op deze terreinen bouwstenen aangeleverd , waarvan het kabinet een overzicht aan de Tweede Kamer heeft gezonden . Tijdens de behandeling van de Wet Gelijke Behandeling op grond van handicap of chronische ziekte heeft de Tweede Kamer unaniem een motie aangenomen waarin om een dergelijk overzicht is gevraagd . De keuzes in het plan zullen mede worden gemaakt in het licht van de financiële randvoorwaarden van het kabinet . Dit persbericht is op vrijdag 18 oktober 2002 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000001143.dcoi
Cateraars onzorgvuldig bij transport vliegtuigmaaltijden op Schiphol Persbericht , 17-10-2002 Uit onderzoek van de Keuringsdienst van Waren ( KvW ) , onderdeel van de Voedsel en Waren Autoriteit ( VWA ) , blijkt dat cateraars op Schiphol onzorgvuldig omgaan met de temperatuur van vliegtuigmaaltijden . Tijdens het transport van de plaats waar het voedsel is bereid naar het vliegtuig mag de temperatuur van de maaltijden niet meer dan 7 graden zijn . Bij hogere temperaturen bestaat het risico dat ziekteverwekkende bacteriën gaan uitgroeien waardoor een voedselinfectie veroorzaakt kan worden . De Keuringsdienst controleerde de temperatuur van 90 maaltijden bij aankomst bij het vliegtuig . Van 71 maaltijden was de temperatuur te hoog . In 16 gevallen is proces verbaal opgemaakt en 7 keer is een schriftelijke waarschuwingen gegeven . In 1 geval was de temperatuur opgelopen tot 21 graden . De betrokken cateraar en vliegtuigmaatschappij hebben ter plekke de maaltijd uit het vliegtuig gehaald en vernietigd . De KvW heeft de resultaten van het onderzoek met de cateraars besproken en afspraken gemaakt over aanpassingen in de voedselveiligheidsplannen . Uiteraard zal de KvW zal op korte termijn opnieuw gaan controleren om te kijken of de situatie is verbeterd . Dit persbericht gaat uit onder verantwoordelijkheid van de Voedsel en Waren Autoriteit .

WR-P-E-F-0000001144.dcoi
Leeftijdsgrenzen goed nageleefd door horeca Amsterdam Persbericht , 14-10-2002 De Voedsel en Waren Autoriteit ( VWA ) heeft het afgelopen weekend controles uitgevoerd bij de horeca in de binnenstad van Amsterdam in het kader van de Drank- en Horecawet . Dit in navolging van de herfstactie in Arnhem en de zomeracties , onder andere op de waddeneilanden Texel en Terschelling . Er zijn geen overtredingen geconstateerd op het gebied van het schenken van alcoholhoudende dranken aan te jonge bezoekers . De komende weken richt de VWA haar aandacht ook op andere steden in Nederland . Er zijn zaterdagnacht 15 horecabedrijven op het Leidseplein en het Rembrandtplein gecontroleerd , waarbij de nadruk lag op de controle van leeftijdsgrenzen . Tijdens de actie bleek dat met name op het Rembrandtplein de portiers bij de toegang van de horecagelegenheden strikt op leeftijden controleerden . Er werden geen overtredingen geconstateerd ten aanzien van het schenken van alcoholhoudende dranken aan kinderen die jonger waren dan 16 jaar ( dan wel 18 jaar voor sterke drank ) . Wel hadden 8 ondernemers de verplichte aanduiding van de leeftijdsgrenzen niet aangebracht en was in 2 bedrijven de leidinggevende niet aanwezig . Hiervoor is een schriftelijke waarschuwing opgemaakt . Door de politie Amsterdam Amstelland werd ondersteuning verleend . De controles werden uitgevoerd naar aanleiding van een eerdere screening van de bedrijven op de genoemde pleinen . Toen bleek dat er volop alcoholhoudende dranken geschonken werden aan te jonge bezoekers . In het kader van de herfstactie richt de VWA de komende weken haar aandacht ook op andere steden in Nederland . Ook in die steden zal de leeftijdsgrenzencontrole een belangrijk punt zijn . Uit eerder onderzoek is gebleken dat het voor jongeren nog altijd te gemakkelijk is om alcoholhoudende dranken te verkrijgen . Tijdens deze acties zal tegen overtredingen direct worden opgetreden . De Drank- en Horecawet heeft als uitgangspunt een verantwoorde verstrekking van alcohol , met als doel het voorkomen van gezondheidsrisico's en maatschappelijke problemen door overmatig alcoholgebruik en misbruik van alcoholhoudende dranken . De Voedsel en Waren Autoriteit ( VWA ) is de nieuwe overheidsorganisatie die zich bezig houdt met voedselveiligheid en productveiligheid . De VWA heeft 2 werkmaatschappijen : Keuringsdienst van Waren ( KvW ) en Rijksdienst voor de keuring van Vee en Vlees ( RVV ) . Het toezicht op de naleving van de Drank- en Horecawet wordt vanuit de VWA uitgevoerd door de KvW . Dit persbericht gaat uit onder verantwoordelijkheid van de Voedsel en Waren Autoriteit .

WR-P-E-F-0000001145.dcoi
Nieuwe acties Drank- en Horecawet Persbericht , 11-10-2002 De Voedsel en Waren Autoriteit ( VWA ) heeft de afgelopen week de controle op de Drank- en Horecawet uitgebreid . Dit in navolging van de zomeracties op de waddeneilanden Texel en Terschelling . De VWA startte de Herfstactie in de stad Arnhem . 44 % van de alcoholverstrekkers bleek in overtreding . De komende weken richt de VWA haar aandacht ook op andere steden . Tijdens de actie zijn 145 ondernemers ( horeca , supermarkten , slijterijen ) bezocht . In totaal overtraden 64 van hen de bepalingen van de Drank- en Horecawet . Er zijn 3 processen verbaal en 69 schriftelijke waarschuwingen opgemaakt . Er was sprake van het schenken van alcoholhoudende drank aan kinderen onder de 16 jaar , het niet hebben van een rechtsgeldige vergunning , het niet aanwezig zijn van een leidinggevende en het ontbreken van de verplichte aanduiding van de leeftijdsgrenzen . De controleurs constateerden tevens dat de gewoonte om al bij de deur preventief op leeftijd te controleren nauwelijks werd toegepast . In het kader van de Herfstactie richt de VWA de komende weken haar aandacht ook op andere steden . Ook in die steden zal de leeftijdsgrenzencontrole een belangrijk controle-item zijn . Uit eerder onderzoek is gebleken dat het voor jongeren nog altijd te gemakkelijk is om alcoholhoudende dranken te verkrijgen . Tijdens deze acties zal tegen overtredingen direct worden opgetreden . De Drank- en Horecawet heeft als uitgangspunt een verantwoorde verstrekking van alcohol , met als doel het voorkomen van gezondheidsrisico's en maatschappelijke problemen door overmatig alcoholgebruik en misbruik van alcoholhoudende dranken . De Voedsel en Waren Autoriteit ( VWA ) is de nieuwe overheidsorganisatie die zich bezig houdt met voedselveiligheid en productveiligheid . De VWA heeft 2 werkmaatschappijen : Keuringsdienst van Waren ( KvW ) en Rijksdienst voor de keuring van Vee en Vlees ( RVV ) . Het toezicht op de naleving van de Drank- en Horecawet wordt vanuit de VWA uitgevoerd door de KvW . Dit persbericht gaat uit onder verantwoordelijkheid van de Voedsel en Waren Autoriteit .

WR-P-E-F-0000001146.dcoi
IGZ blijft streng toezien op IJsselmeerziekenhuizen Persbericht , 10-10-2002 Naar aanleiding van de jongste ontwikkelingen binnen de IJsselmeerziekenhuizen heeft Herre Kingma , inspecteur-generaal voor de Gezondheidszorg heden een brief aan de nieuwe voorzitter van de Raad van Toezicht de heer Van Hemmen gestuurd . Hieronder de tekst van de brief : Geachte heer van Hemmen , De Inspectie heeft kennis genomen van uw benoeming tot voorzitter van de Raad van Toezicht van de IJsselmeerziekenhuizen , onder gelijktijdige terugtreding van de oude Raad van Toezicht . U bent belast met het samenstellen van een nieuwe Raad van Toezicht en de benoeming van de Raad van Bestuur . U heeft de heer J.W. Brinkman als bestuurder ad interim herbenoemd . Hij heeft laten weten op korte termijn het overleg met de verschillende partijen te zullen hervatten teneinde de zorgprocessen in gang te houden en te verbeteren . Vandaag wordt overleg met het beleidsteam , het stafbestuur en de ondernemingsraad gevoerd . Door het ontbreken van een eenduidige aansturing was er sprake van een zodanig ernstige ontwrichting van de organisatie met negatieve invloed op de medewerkers en onrust onder de bevolking , dat de Inspectie heeft overwogen om de vereiste randvoorwaarden voor het leveren van verantwoorde zorg af te dwingen door het geven van een bevel conform artikel 7 lid 4 van de Kwaliteitswet zorginstellingen . Met uw aantreden en het aantreden van de Raad van Bestuur ad interim zijn zodanige perspectieven geopend voor verbetering van bovengenoemde situatie op korte termijn , dat de Inspectie heeft besloten om thans niet over te gaan tot het geven van een bevel . Dit laat onverlet dat het duidelijk is dat er ook nu nog sprake is van een kwetsbare situatie . Derhalve zal de Inspectie haar verscherpte toezicht continueren en niet aarzelen om alsnog een bevel te geven indien de omstandigheden dit vereisen . Dit persbericht verschijnt onder verantwoordelijkheid van de Inspectie voor de Gezondheidszorg .

WR-P-E-F-0000001147.dcoi
Informatiepunt ' Roken en de wet ' geopend Persbericht , 9-10-2002 Vanaf 9 oktober 2002 is het informatiepunt ' Roken en de wet ' geopend . Dit is ingesteld voor iedereen die meer wil weten over de gewijzigde Tabakswet die sinds 17 juli 2002 van kracht is . Het informatiepunt is een gezamenlijk initiatief van het ministerie van Volksgezondheid , Welzijn en Sport en DEFACTO voor een rookvrije toekomst . Het informatiepunt bestaat uit de website www.rokenendewet.nl , een brochure en een gratis informatielijn ( 0800 - 0600 ) . Deze middelen geven informatie over de eisen die aan tabaksproducten worden gesteld , tabaksreclame en - sponsoring , verkoopbeperkingen , rookverboden , bestuurlijke boetes en de data waarop verschillende maatregelen in werking treden . De gewijzigde Tabakswet en het informatiepunt leveren een belangrijke bijdrage aan de tabaksontmoediging in Nederland . Op dit moment rookt 30 procent van de volwassen bevolking . VWS streeft ernaar dit percentage terug te brengen tot 28 procent in 2004 .

WR-P-E-F-0000001148.dcoi
De Vries nieuwe hoofdinspecteur Inspectie Jeugdhulpverlening en Jeugdbescherming Persbericht , 8-10-2002 Drs. J.F. ( Joke ) de Vries ( 49 ) wordt met ingang van 1 november hoofdinspecteur van de Inspectie jeugdhulpverlening en jeugdbescherming ( IJHV / JB ) bij VWS . Zij is thans plaatsvervangend directeur van de directie gehandicaptenbeleid van VWS . Daarvoor was zij achtereenvolgens hoofd van het bureau Vrouwenemancipatie van de gemeente Amsterdam , directeur van de sector Welzijn van de gemeente Beverwijk en directeur van de dienst Maatschappelijke Zorg van de gemeente Delft . Joke de Vries heeft criminologie gestudeerd aan de Vrije Universiteit te Amsterdam . De Inspectie jeugdhulpverlening en jeugdbescherming houdt toezicht op de kwaliteit van de jeugdhulpverlening en jeugdbescherming . De inspectie adviseert de ministers van Volksgezondheid Welzijn en Sport en Justitie en de bestuurders van provinciale en grootstedelijke overheden en rapporteert aan hen .

WR-P-E-F-0000001149.dcoi
Politieke regiegroep zorgstelsel ingesteld Persbericht , 4-10-2002 De ministerraad heeft besloten een tijdelijke politieke regiegroep voor het zorgstelsel in te stellen . De regiegroep bestaat uit zes ministers die de besluitvorming over de vernieuwing van het zorgstelsel in de ministerraad voorbereiden . De regiegroep bestaat uit de ministers van Volksgezondheid , Welzijn en Sport , Financiën , Economische Zaken , Sociale Zaken en Werkgelegenheid , Binnenlandse Zaken en Koninkrijksrelaties en staat onder leiding van de minister-president . De regiegroep gaat zich bezighouden met de besluitvorming over de herinrichting van het zorgverzekeringsstelsel en het daarmee samenhangende sturingssysteem in de zorg . De vernieuwing van het zorgstelsel maakt onderdeel uit van het strategisch akkoord en behelst onder meer de invoering van een verzekering voor curatieve zorg in 2005 . Daarnaast zijn vernieuwingen aan de aanbodzijde van de zorgsector noodzakelijk om de rol van de verzekeraars bij de inkoop van zorg goed tot zijn recht te laten komen . Om deze omvangrijke operatie succesvol te kunnen uitvoeren , acht het kabinet , gelet op de beperkte tijd die ter beschikking staat , een slagvaardige politieke regiegroep van beperkte omvang noodzakelijk . Dit persbericht is op vrijdag 4 oktober 2002 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000001150.dcoi
IGZ laat illegaal geïmporteerde HIV-remmers in beslag nemen Persbericht , 2-10-2002 De Inspectie voor de Gezondheidszorg laat enkele partijen Hiv-remmers terugroepen , omdat deze illegaal geïmporteerd zijn . Het gaat om door GlaxoSmithKline in Europa gefabriceerde legale medicijnen . Ze waren bestemd voor Afrikaanse aidshulpprogramma's en tegen sterk gereduceerde prijzen naar Afrika uitgevoerd . Deze zendingen zijn , gezien hun grote handelswaarde , illegaal weer teruggesluisd naar Europa . De partijen geneesmiddelen zijn door een Nederlands bedrijf gekocht en onder meer aan de Nederlandse groothandel doorverkocht . Ook zijn partijen in Duitsland afgezet . In Nederland gaat het om een relatief kleine partij van , in totaal 3.642 doosjes met 60 tabletten Combivir en 2.424 doosjes met 60 tabletten Epivir . Op de doosjes staat Franstalige informatie , maar er is ook een Nederlandstalig etiket aangebracht . De groothandel heeft deze partij doorgeleverd aan apotheken en die weer aan patiënten . Uit het onderzoek blijkt dat deze leveringen sinds juli vorig jaar plaatsvonden . Inmiddels laat de Inspectie voor de Gezondheidszorg alle eventueel in Nederland nog aanwezige geneesmiddelen terughalen . De actie geldt niet alleen de groothandel en apotheken maar ook voor patiënten die eventueel nog een voorraadje in huis hebben . Onderzoek heeft tot dusver uitgewezen dat de kwaliteit van de partijen geneesmiddelen niet heeft geleden onder de omweg die gemaakt is voor ze op de Europese markt kwamen . De geneesmiddelen zijn verantwoord in het gebruik . Patiënten hoeven dan ook niet ongerust te zijn indien ze geneesmiddelen , afkomstig uit deze partijen , hebben gebruikt . De Nederlandse overheid , in casu de Inspectie voor de Gezondheidszorg , wil absoluut voorkomen dat de officiële distributiekanalen voor geneesmiddelen worden misbruikt door het illegale circuit . Hoewel het hier om officieel in Europa geregistreerde en goedgekeurde geneesmiddelen gaat , zijn ze vanuit Afrika weer - op illegale wijze - in Europa in de handel gebracht . Ook al is er waarschijnlijk nog maar weinig van in omloop toch vindt de inspectie het noodzakelijk , om elk gezondheidsrisico uit te sluiten , dat alle illegaal op de markt gebrachte ( legale ) middelen worden teruggehaald . Uiteraard zal de inspectie de importeur laten vervolgen . In overleg met de HIV-vereniging Nederland , de stichting Aids Fonds en de Consumentenbond is voor ongeruste hiv-patiënten belangrijke informatie op http://www.hivnet.org / gezet . Op deze internetpagina staan voorbeelden van de verpakkingen met de bijbehorende serienummers van de partijen waar het om gaat , antwoorden op vermoedelijk veel gestelde vragen en het telefoonnummer van het servicepunt van de Hiv-vereniging Nederland . Dit telefoonnummer is 020 -- 6892577 en is te bereiken op werkdagen van 14.00 tot 22.00 uur ( ook komend weekend ) .

WR-P-E-F-0000001151.dcoi
Vermijd contact met vleermuizen Persbericht , 2-10-2002 Contact met vleermuizen moet worden vermeden . Vleermuizen kunnen besmet zijn met rabiësvirus dat hondsdolheid veroorzaakt . Vindt contact met vleermuizen toch plaats , dan dient het draaiboek ' Rabiës bij vleermuizen ' strikt te worden gevolgd . Dat meldt de Keuringsdienst van Waren , onderdeel van de Voedsel en Waren Autoriteit , naar aanleiding van een incident dat vorige week plaatsvond op een basisschool in Eelde . Daarbij hebben meerdere kinderen een dode vleermuis vastgepakt . Van een bepaalde vleermuis , de Laatvlieger ( Eptesicus serotinus ) , is volgens schattingen ongeveer 10 - 25 % besmet met het EBL-virus ( European Bat Lyssa ) . Dit virus is voor mens en dier minder gevaarlijk dan het zogenaamde straatvirus dat tot 1987 ook bij de Nederlandse vossen voorkwam . Toch is voorzichtigheid geboden . Direct contact via een bijtwond is het gevaarlijkst . Het virus verspreidt zich namelijk langs de zenuwbanen naar de hersenen en kan zonder adequate therapie tot een fataal verlopende infectie leiden . Beten die dicht bij de hersenen worden toegebracht , bijvoorbeeld in het gezicht , zijn daarbij het meest risicovol . Ook andere vormen van direct contact via besmette urine of speeksel kunnen via kleine slijmvlieswondjes risico opleveren voor mens en dier . Met nadruk wordt gesteld dat dit risico zeer gering is . Na direct contact dient het draaiboek ' Rabiës bij vleermuizen ' dat door de Keuringsdienst is uitgebracht , niettemin strikt te worden gevolgd . Dit houdt in dat alle direct contact gevallen - ook in twijfelgevallen - worden gemeld aan de Keuringsdienst . De betreffende vleermuis wordt aansluitend onderzocht op een rabiësbesmetting . Het resultaat van dat onderzoek is binnen korte tijd bekend . Bij een positieve bevinding worden in afstemming met de GGD en de huisarts doorgaans direct immuunglobulines toegediend en wordt tevens gevaccineerd . Samenvattend raadt de Keuringsdienst aan : Vermijd contact met vleermuizen . Is dit niet te vermijden , draag dan handschoenen of pak de vleermuis aan met een doek . Heeft contact met mens of dier plaatsgevonden meld dit dan zo spoedig mogelijk aan de meldkamer van de Keuringsdienst van Waren ( 0800 - 0488 ) en bewaar de vleermuis voor onderzoek . Neem bij het aanraken van de vleermuis de beschreven voorzorgsmaatregelen in acht . Laat uw huisdier regelmatig vaccineren tegen hondsdolheid . Uw dierenarts kan u daarover informeren . Nadere informatie staat beschreven in het door de Keuringsdienst van Waren uitgebrachte . Voor vragen kunt u tevens contact opnemen via het gratis telefoonnummer van de Keuringsdienst van Waren : 0800 - 0488 of met de regionale GGD .

WR-P-E-F-0000001152.dcoi
Landelijk kenniscentrum psychosociale zorg na rampen operationeel Persbericht , 1-10-2002 Vanaf morgen ( 2 oktober 2002 ) is de Stichting Impact , het Landelijk Kenniscentrum Psychosociale Zorg na Rampen , operationeel . De stichting bevordert kwalitatief hoogwaardige en goed georganiseerde psychosociale zorg na rampen . Dit zegt directeur Magda Rooze morgen op het symposium ' Lessen leren van rampen ' in Amsterdam . De afgelopen jaren zijn er verschillende rampen en calamiteiten geweest die de maatschappij en de politiek hebben beïnvloed en die grote gevolgen hebben gehad voor de betrokkenen . Hieruit zijn lessen geleerd over de gevolgen van een ramp en de noodzaak van een grondige aanpak op het gebied van psychosociale zorg . De ministeries van Volksgezondheid , Welzijn en Sport , Binnenlandse Zaken en Koninkrijksrelaties en Defensie hebben op 15 april de Stichting Impact opgericht om de kans te verhogen dat die zorg op het juiste moment en met de juiste aanpak beschikbaar komt . De stichting is gehuisvest in AMC / de Meren in Amsterdam . Stichting Impact zal zich bezig houden met : het inzichtelijk maken en ontsluiten van het expertise netwerk en het verzamelen en beschikbaar stellen van inzichten en informatie ; het opsporen van lacunes in wetenschappelijk onderzoek en het stimuleren van onderzoeksthema's ; bewerken van het beschikbare ( wetenschappelijke ) materiaal naar draaiboeken en protocollen ; implementeren en zeker stellen van toepassing van draaiboeken en protocollen . De stichting wil nauw samenwerken met organisaties in het veld . De betrokken organisaties leveren enerzijds input op basis van kennis en ervaring en zijn anderzijds afnemers van kennis . Impact zal vooral een verbindende en adviserende rol spelen . Het ministerie van Binnenlandse Zaken is momenteel bezig met herziening van de Wet op de Geneeskundige Hulp bij Rampen ( WGHR,1991 ) . Stichting Impact zou graag zien dat de psychosociale zorg bij rampen daar onderdeel van zou uitmaken . Een wettelijk kader kan het benodigde gezag en de daarbij behorende middelen bieden om tot daadwerkelijke integratie van psychosociale zorg te komen in de Nederlandse rampenorganisatie .

WR-P-E-F-0000001153.dcoi
Ondertekening protocol overdracht subsidiëring ouderenorganisaties Persbericht , 1-10-2002 Vrijdag 27 september is op het departement van Volksgezondheid , Welzijn en Sport een protocol ondertekend waarmee de momenteel door VWS gesubsidieerde ouderenorganisaties met ingang van 1 januari 2003 worden bekostigd door een zelfstandig bestuursorgaan . Dit bestuursorgaan wordt gevormd door de huidige Stichting Patiëntenfonds , die een nieuwe naam krijgt en waarvan de statuten zo worden veranderd dat de reikwijdte van het fonds zich niet beperkt tot de bekostiging van organisaties op het gebied van zorg , maar zodanig wordt verbreed dat ook de op welzijn gerichte activiteiten van ouderen- en gehandicaptenorganisaties voor financiële ondersteuning in aanmerking komen . Omdat een nieuwe naam van het zelfstandig bestuursorgaan nog niet bekend is , wordt het zolang ' het Fonds PGO ' genoemd ( ' PGO ' staat voor ' patiënten , gehandicapten en ouderen ' ) . De betrokken ouderenorganisaties zijn : de Bond voor vijftigplussers ( de ANBO ) , de Nederlandse Islamitische Bond voor Ouderen ( NISBO ) , de Protestants Christelijke Ouderenbond ( PCOB ) en de Unie van Katholieke Bonden van Ouderen ( Unie KBO ) . Bij het besluit de bekostiging door het Fonds PGO te laten uitvoeren is overwogen dat het Ministerie van VWS zich concentreert op beleidsontwikkeling en de uitvoering zoveel mogelijk extern laat plaatsvinden . Daarbij is het wenselijk de financiering van gelijksoortige belangenbehartigende organisaties zoveel mogelijk op een uniforme wijze te laten plaatsvinden . In de komende jaren zal het Fonds PGO voor de subsidiëring van de organisaties een op de functies van de betrokken organisaties afgestemde , transparante bekostigingsregeling ontwikkelen in overleg met de door het fonds gesubsidieerde organisaties . Hierbij is het van belang dat het bestuur van het Fonds PGO ook deskundigheid en affiniteit heeft op het gebied van het brede beleid van ouderen en gehandicapten . Daarom zal het bestuur van het Fonds PGO zich door de betrokken organisaties laten adviseren over geschikte kandidaten .

WR-P-E-F-0000001154.dcoi
IGZ stopt gedeeltelijk met apothekersregistratie Persbericht , 24-9-2002 De Inspectie voor de Gezondheidszorg stopt vanaf 1 oktober met het bijhouden van registers van apothekersassistenten . Daarnaast hoeven waarnemingen niet meer te worden aangevraagd , behalve voor die apotheken waarvoor geen gevestigd apotheker meer staat ingeschreven . Een inschrijving als gevestigd ( beherend ) apotheker of tweede apotheker blijft nodig . Verder is besloten niet langer diploma's te controleren en te voorzien van de handtekening van de inspecteur in wiens ambtsgebied de apotheker gaat werken . Dit staat in een circulaire die de inspectie vandaag aan alle openbare apothekers , ziekenhuisapothekers en apotheekhoudend geneeskundigen in Nederland stuurt . Op dit moment mogen apothekers , apothekersassistenten en apotheekhoudend geneeskundigen pas werken in een apotheek nadat ze voor die apotheek zijn ingeschreven in een register bij de Inspectie voor de Gezondheidszorg . Dit gedetailleerde systeem past echter niet meer in deze tijd . In het kader van nieuwe prioriteiten heeft de Inspectie besloten een deel van de inschrijvingen niet langer bij te houden . Het afschaffen hiervan levert een vermindering van administratieve lasten op voor zowel het veld als de inspectie .

WR-P-E-F-0000001155.dcoi
Geen extra geld voor salaris specialisten academische ziekenhuizen Persbericht , 23-9-2002 Minister Bomhoff ( VWS ) stelt geen extra geld beschikbaar voor de CAO voor de medisch specialisten in de academische ziekenhuizen . De minister komt hiermee niet tegemoet aan de wens van de werkgevers voor een compensatie van 30 miljoen euro . De werkgevers in de academische ziekenhuizen hebben in het voorjaar van 2002 in de CAO met de academische specialisten loonafspraken gemaakt , die boven de beschikbare loonruimte uit gingen . De werkgevers kloppen nu bij VWS aan om deze te dure CAO gefinancierd te krijgen en zo stakingen te voorkomen . Het maken van CAO-afspraken is de verantwoordelijkheid van werkgevers en werknemers . Sinds enkele jaren geldt in de zorgsector het systeem waarbij de overheid de loonruimte vaststelt voor de zorgsector . Deze loonontwikkeling is gebaseerd op de loonontwikkeling in de marktsector . Als werkgevers tijdens de onderhandelingen toch hogere lonen overeenkomen , zullen zij dat uit hun eigen budget moeten betalen . Dat geldt voor de hele zorgsector en dus ook voor de academische ziekenhuizen . Minister Bomhoff heeft tevens in de Zorgnota 2003 aangegeven dat extra middelen voor de zorgsector met voorrang worden ingezet voor het verkorten van de wachttijden en de verbetering van de kwaliteit in de zorg . In het algemeen staat het kabinet een gematigde loonontwikkeling voor 2003 voor . Ook is minister Bomhoff een voorstander van meer flexibiliteit en maatwerk in de CAO's binnen de zorgsector zodat beter kan worden ingespeeld lokale omstandigheden . Verder zal er geïnvesteerd worden in het opleiden van meer medisch specialisten . Voor de academische ziekenhuizen is voor 2003 ruim 2,8 miljard euro beschikbaar .

WR-P-E-F-0000001156.dcoi
Koeling van levensmiddelen onder de maat Persbericht , 18-9-2002 De Keuringsdienst van Waren , onderdeel van de Voedsel en Waren Autoriteit , heeft de afgelopen zomerperiode bij ruim 2.500 bedrijven de bewaartemperaturen van de verkoopvoorraden gecontroleerd . Uit de resultaten van de actie blijkt dat een kwart van de bedrijven producten bewaart op een hogere temperatuur dan wettelijk voorgeschreven . Gezien de ernst van deze overschrijding , is tegen 218 bedrijven opgetreden door middel van boeteoplegging . 433 bedrijven hebben een officiële waarschuwing ontvangen . Ondernemingen waar tekortkomingen zijn geconstateerd , zullen op korte termijn opnieuw gecontroleerd worden . Bij deze actie viel op dat ambachtelijke ondernemingen ( 19 % afwijkend ) beduidend minder slecht ' scoorden ' dan supermarkten en andere verkoopplaatsen ( 40 % afwijkend ) . Het gekoeld bewaren ( maximaal 7 graden ) van levensmiddelen is van groot belang om bederf ervan tegen te gaan en de uitgroei van ziekmakende bacteriën te voorkomen . Daarom zijn ondernemers sinds een aantal jaren wettelijk verplicht om zelf de temperaturen van de gekoelde voorraden te meten en de gegevens vast te leggen . In vergelijking met een aantal jaren geleden is er wel een aanzienlijke verbetering opgetreden . Uit een vergelijkbaar onderzoek dat in 1992 werd uitgevoerd , bleek dat 57 % van de bedrijven niet aan de eisen van de bewaartemperatuur voldeed . Dit persbericht gaat uit onder verantwoordelijkheid van de Voedsel en Waren Autoriteit

WR-P-E-F-0000001157.dcoi
Vossen besmet met vossenlintworm Persbericht , 12-9-2002 De Keuringsdienst van Waren , onderdeel van de Voedsel en Waren Autoriteit , ontraadt het eten van bepaalde vruchten die geplukt of gevonden zijn in de grensstreek met Duitsland . Het gaat om rauwe , ongewassen bosvruchten ( frambozen , bramen , bosbessen ) , paddestoelen en ' valfruit ' . De vruchten zijn mogelijk besmet met eitjes van de vossentlintworm . Als mensen deze eitjes binnen krijgen kan zich een ernstige ziekte ontwikkelen waarbij de lever wordt aangetast . De zogeheten ' vossenlintworm ' ( Echinococcus multilocularis ) houdt zich op in de darm van de vos . De eitjes worden met de ontlasting uitgescheiden en komen dus voor in het gebied waar zich besmette vossen bevinden . Ze kunnen dan gemakkelijk terechtkomen op laaghangend fruit , op paddestoelen of op vruchten en noten op de grond . De waarschuwing geldt met name voor de provincies Groningen en Zuid-Limburg . Ruim 9 % van de Groningse vossen is besmet met de lintworm , zo blijkt uit onderzoek van het RIVM in opdracht van de Keuringsdienst . In vergelijking met veel andere landen is dit percentage nog vrij laag : in bepaalde delen van Zwitserland en Zuid-Duitsland worden besmettingspercentages van 50 - 75 % gevonden . Ook in Zuid-Limburg zijn inmiddels 3 besmette vossen aangetroffen . In de overige grensgebieden met Duitsland zijn tot op heden geen positieve vossen gevonden . Het risico buiten Groningen en Zuid-Limburg is daarom zeer gering . In de nabije toekomst zal het RIVM de besmettingspercentages nauwkeurig blijven volgen . Het is verstandig om onderstaande voorzorgen in acht te nemen : Het eten van rauwe bosvruchten ( bramen , frambozen , bosbessen ) , paddestoelen en valfruit is absoluut onverstandig . Deze moeten voor consumptie grondig worden gewassen en verhit ( gekookt of gebakken ) . Pluk bramen en frambozen zo hoog mogelijk van de struik . Was de handen goed na het tuinieren en andere grondwerkzaamheden . Raak geen dode of gewonde vossen aan . Het is aan te raden om honden die regelmatig los lopen in Groningen en Zuid-Limburg , elke 4 weken te ontwormen met een speciaal ontwormingsmiddel . De dierenarts kan u daarover informeren . Nadere informatie staat beschreven in de door de Keuringsdienst van Waren uitgebrachte brochure over de vossenlintworm . U kunt deze aanvragen op het gratis telefoonnummer van de Keuringsdienst van Waren : 0800 - 0488 . Ook is het mogelijk om de algemene informatie over deze lintworm na te lezen op . op de pagina ' Volksgezondheid en dieren ' . Meer specifieke informatie over het Groningse onderzoek is te vinden op .

WR-P-E-F-0000001158.dcoi
Nieuwe Raad van Toezicht IJsselmeerziekenhuizen stap naar vertrouwen Persbericht , 6-9-2002 Minister Bomhoff vindt dat de eerst volgende stap gericht moet zijn op het herstel van vertrouwen tussen betrokken partijen bij de problemen rond de IJsselmeerziekenhuizen in Lelystad en Emmeloord . Een benoeming van een nieuwe Raad van Toezicht die kan rekenen op noodzakelijk draagvlak is deze eerste stap . De burgers in de regio moeten er namelijk op kunnen rekenen dat er een zorgvuldige besluitvorming plaatsvindt over de toekomst van de IJsselmeerziekenhuizen . Minister Bomhoff stuurt vandaag het rapport van de Commissie Kraaijeveld naar het parlement . Deze commissie heeft in opdracht van de vorige minister van VWS aanbevelingen gedaan over de organisatie van de IJsselmeerziekenhuizen , met name over de locatie Emmeloord . De commissie Kraaijeveld is tot de conclusie gekomen dat de situatie op de locatie Emmeloord dermate ernstig is dat er structurele veranderingen moeten plaatsvinden . Op verzoek van de Tweede Kamer heeft minister Bomhoff ( VWS ) de Raad van Bestuur en de aftredende Raad van Toezicht van de IJsselmeerziekenhuizen gevraagd geen onomkeerbare beslissingen te nemen over de toekomst van de locatie Emmeloord . Intussen zal Bomhoff zich met de Inspectie Gezondheidszorg ( IGZ ) beraden over de acute situatie ten aanzien van de kwaliteit van de zorg . Het advies van de IGZ uit juni naar aanleiding van de tekortkomingen in de geleverde zorg bij de IJsselmeerziekenhuizen is vandaag naar de Tweede Kamer gestuurd . Dit rapport was voor voormalig minister Borst aanleiding om een aanwijzing te geven aan de Raad van Bestuur van de IJsselmeerziekenhuizen . Op 26 september zal de minister praten met de Tweede Kamer over de toekomst van de kleine ziekenhuizen . Bomhoff vindt het van groot belang dat de verdere discussie over de toekomst van de IJsselmeerziekenhuizen plaatsvindt binnen het kader van een breder gedragen visie op kleine ziekenhuizen in Nederland .

WR-P-E-F-0000001159.dcoi
Verbeterde naleving Drank- en Horecawet op Texel Persbericht , 6-9-2002 Uit de afgelopen weekeinde gehouden controles van de Keuringsdienst van Waren ( onderdeel van de Voedsel en Waren Autoriteit ) bleek zo'n 10 % van de gecontroleerde ondernemers op Texel de Drank- en Horecawet te overtreden . Van de 36 bezochte ondernemers ontving 1 een proces verbaal en 3 een schriftelijke waarschuwing . In navolging op de grootscheepse actie op Texel in de maand juli , heeft de Keuringsdienst van Waren het afgelopen weekeinde opnieuw controles uitgevoerd op het waddeneiland . In juli overtrad maar liefst 64 % van de ondernemers de Drank- en Horecawet , variërend van het schenken van alcoholhoudende drank aan jongeren tot de illegale verkoop van alcoholhoudende drank in kadoshops . Tijdens de controles van het afgelopen weekeinde bleek dat het merendeel van de alcoholverstrekkers nu wel naar legitimatie vroeg . Er werd slechts bij 1 bedrijf opgetreden tegen het schenken van sterke drank aan jongeren onder de 18 jaar . De Keuringsdienst van Waren zal uiteraard de komende tijd blijven controleren op de naleving van de Drank- en Horecawet . Tegen overtredingen zal meteen opgetreden worden . In geval van een proces verbaal kan de boete oplopen tot een wettelijk maximum van 11.250 euro ( voor rechtspersonen maximaal 45.000 euro ) . Het Openbaar Ministerie bepaalt uiteindelijk de hoogte van de boete . De Keuringsdienst van Waren vormt een onderdeel van de Voedsel en Warenautoriteit en is belast met het toezicht op de naleving van de Drank- en Horecawet . De Drank- en Horecawet heeft als uitgangspunt een verantwoorde verstrekking van alcohol , met als doel het voorkomen van gezondheidsrisico's en maatschappelijke problemen door misbruik van alcoholhoudende dranken . Dit persbericht gaat uit onder verantwoordelijkheid van de Keuringsdienst van Waren

WR-P-E-F-0000001160.dcoi
Van den Ham waarnemend Directeur-Generaal Gezondheidszorg Persbericht , 3-9-2002 Tot waarnemend directeur-generaal gezondheidszorg bij het ministerie van Volksgezondheid , Welzijn en Sport is benoemd de heer mr. A.R.A. van den Ham , die thans de functie van plaatsvervangend secretaris-generaal vervult . De huidige directeur-generaal welzijn en sport , drs. M.P. van Gastel , neemt tijdelijk ook de directies : gehandicaptenbeleid , verpleging en verzorging en ouderen , geestelijke gezondheidszorg , verslavingszorg en maatschappelijke opvang , gehandicaptenbeleid , en verzetsdeelnemers en vervolgden onder zijn hoede .

WR-P-E-F-0000001161.dcoi
Gezamelijke inspecties onderzoeken ketenkwaliteit jeugdvoorzieningen Persbericht , 30-8-2002 Drie Rijksinspecties doen gezamenlijk onderzoek naar de kwaliteit van de samenwerking tusssen de verschillende jeugdvoorzieningen in Limburg ( de ketenkwaliteit ) . Het zijn de Inspectie jeugdhulpverlening en jeugdbescherming ( JHVJB ) , de Inspectie van het Onderwijs en de Inspectie voor de Gezondheidszorg . Dit is in overleg tussen minister Van der Hoeven ( OCenW ) , minister Donner ( Justitie ) , staatssecretaris Ross-van Dorp ( VWS ) , gedeputeerde Eurlings ( Limburg ) en de gemeente Roermond afgesproken . Het onderzoek concentreert zich op de situatie in de provincie Limburg maar moet uiteindelijk een bredere betekenis krijgen . Het onderzoek volgt op het rapport van de inspectie JHVJB over de recente tragische dood van zes kinderen uit een gezin in Roermond , waaruit bleek dat in de afstemming tussen afzonderlijk opererende instellingen zaken mis ( kunnen ) gaan . Het ging met name om onderlinge samenwerking en overdracht van informatie over cliënten . In het komende onderzoek staan de belangen van het kind centraal . Bekeken wordt of de gezamenlijke inspecties aanbevelingen kunnen doen voor betere afstemming van beleid tussen overheden ( rijk , provincie en gemeenten ) en afzonderlijke instellingen en sectoren . Het kan gaan om tal van voorzieningen voor jeugdigen , zoals instellingen voor onderwijs , jeugdhulpverlening en bescherming , zorg , maatschappelijke dienstverlening en welzijn . Er zal een analyse worden gemaakt van de kwaliteit van de keten en de voor handen zijnde instrumenten die de kwaliteit van de keten moeten bevorderen . Zij willen op korte termijn komen tot een plan van aanpak . De gezamenlijke aanpak komt mede voort uit de kabinetsvisie op het toezicht en de wens tot meer samenwerking tussen inspecties . Daarom worden tezijnertijd ook andere inspecties en toezichthouders die met jongeren te maken hebben , daarbij betrokken .

WR-P-E-F-0000001162.dcoi
49 keer proces verbaal opgemaakt tijdens zomeracties Drank- en Horecawet Persbericht , 28-8-2002 De afgelopen zomerweken heeft de Keuringsdienst van Waren ( onderdeel van de Voedsel en Waren Autoriteit ) intensief gecontroleerd op overtredingen van de Drank- en Horecawet . Naast acties op Texel en Terschelling zijn er onder andere ook acties gehouden in Zandvoort , Renesse , Cadzand , Ameland en op de evenementen Zomercarnaval , Dance Parade , Sneekweek en de Spakenburgse dagen . Tijdens deze controles moest in totaal 49 maal proces verbaal worden opgemaakt en werden er 246 schriftelijke waarschuwingen gegeven . Opvallend was dat er , na de eerste acties op Texel en Terschelling , door controleurs steeds vaker werd geconstateerd dat alcoholverstrekkers naar legitimatiebewijzen vroegen . Ook werd er bij discotheken e.d. een stringent deurbeleid gevoerd . Achter die deur bleek het toezicht vaak minder strikt . In een aantal gevallen moest toch proces verbaal opgemaakt worden omdat er sterk alcoholhoudende drank aan jongeren onder de 18 jaar werd verkocht ( 8 x proces verbaal ) . Naast deze overtreding is er proces verbaal opgemaakt voor : verkoop van alcoholhoudende drank aan kinderen onder de 16 jaar ( 6 x proces verbaal ) ; illegale verkoop van alcohol ( 24 x proces verbaal ) ; verkoop van alcohol zonder vergunning ( 11 x proces verbaal ) . Voor het ontbreken van leeftijdsaanduidingen of het afwezig zijn van de leidinggevende moest frequent worden gewaarschuwd ( resp. 141 x en 46 x ) . In geval van een proces verbaal kan de boete oplopen tot een wettelijk maximum van 11.250 euro ( voor rechtspersonen maximaal 45.000 euro ) . Het Openbaar Ministerie bepaalt de hoogte van de boete . De komende maanden zal de Keuringsdienst van Waren doorgaan met deze geïntensiveerde controles bij evenementen , horecagelegenheden , supermarkten , slijterijen en tankstations . Dit persbericht gaat uit onder verantwoordelijkheid van de Keuringsdienst van Waren .

WR-P-E-F-0000001163.dcoi
Cor Groeneweg nieuwe directeur voorlichting en communicatie Persbericht , 23-8-2002 Cor Groeneweg ( 49 ) volgt per 14 oktober aanstaande Richard Matthijsse op als directeur voorlichting en communicatie bij het Ministerie van Volksgezondheid , Welzijn en Sport . Groeneweg is sinds 1998 chef van de Haagse redactie van het Radio 1 Journaal . Daarvoor was hij onder meer correspondent in Brussel voor de publieke omroepen . Ook was hij een aantal jaren redacteur bij Trouw en de Volkskrant .

WR-P-E-F-0000001164.dcoi
Ouderen- en gehandicaptenvervoer Traxx gecontinueerd Persbericht , 15-8-2002 Het bovenregionaal vervoer voor ouderen en gehandicapten wordt voor de periode van 1 oktober 2002 tot 1 april 2004 gecontinueerd . Het gaat hier om het systeem Traxx van vervoersmaatschappij Connexxion . Deze reisservice richt zich op bovenregionaal vervoer voor ouderen en gehandicapten in het kader van de Wet Voorzieningen Gehandicapten ( WVG ) . In deze periode zal het rijk onderzoeken op welke wijze een nieuwe Europese aanbesteding kan worden uitgeschreven . Het ministerie van Volksgezondheid , Welzijn en Sport neemt de rol als contractpartner namens het rijk over van het ministerie van Sociale Zaken en Werkgelegenheid .

WR-P-E-F-0000001165.dcoi
Wachttijden in geestelijke gezondheidszorg aanpakken Persbericht , 15-8-2002 Minister Bomhoff van VWS wil dat instellingen in de Geestelijke Gezondheidszorg ( GGZ ) per 1 januari 2003 alle verzekeringsaanspraken kunnen honoreren . Dat betekent dat de GGZ ( inclusief de verslavingszorg ) de benodigde extra zorg kan geven om wachttijden tot een aanvaardbaar niveau terug te dringen . De minister houdt zich hiermee aan de afspraak die eind vorig jaar is gemaakt met GGZ-Nederland en Zorgverzekeraars Nederland . Deze partijen hebben er voor gezorgd dat patiënten aan de hand van objectieve en onafhankelijk bepaalde criteria toegang hebben tot instellingen in de GGZ per 1 juli 2002 . Dat was namelijk een strikte voorwaarde om alle verzekeringsaanspraken te mogen honoreren . De sector GGZ heeft hiermee dezelfde mogelijkheden om de wachtlijsten aan te pakken als de twee andere AWBZ-sectoren : de Verpleging en Verzorging en de Gehandicaptenzorg .

WR-P-E-F-0000001166.dcoi
Inspectie Jeugdhulpverlening presenteert onderzoek ' Roermond ' Persbericht , 8-8-2002 De verschillende jeugdzorginstanties hebben onvoldoende samengewerkt in de twee jaar die vooraf zijn gegaan aan het gezinsdrama met brand op 12 juli j.l. in de Jupiterstraat in Roermond . Het gezin is te veel buiten beeld gebleven . In de hulpverlening aan het gezin heeft het te zeer ontbroken aan continuïteit en duidelijkheid . Het schortte aan de samenwerking op het gebied van informatieoverdracht en het elkaar aanspreken op verantwoordelijkheden . Tegelijk stelt de Inspectie vast dat er geen oorzakelijke relatie is tussen het functioneren van de instellingen en de brand . De Inspectie constateert tenslotte dat de verdere ontwikkeling van het Bureau jeugdzorg de onderlinge afstemming en informatie bevordert . Dit staat in het onderzoeksrapport van de Inspectie jeugdhulpverlening en jeugdbescherming . De Inspectie heeft het onderzoek verricht in opdracht van de staatssecretaris van Volksgezondheid , Welzijn en Sport en de provincie Limburg . De opdracht is op 17 en 18 juli verstrekt . De Inspectie stelt vast dat de situatie in Roermond niet afwijkt van die in de rest van Nederland . Daarom komt de Inspectie met aanbevelingen voor alle betrokken partijen te weten de twee instellingen voor jeugdzorg , de provincie en het rijk . In het onderzoek is gekeken naar het functioneren van het Bureau Jeugdzorg , inclusief het Advies- en Meldpunt Kindermishandeling en de Raad voor de Kinderbescherming . Overige instanties zoals gemeente , politie , school , vrijwilligerswerk etc. zijn niet in het onderzoek betrokken . Reactie staatssecretaris Ross-Van Dorp Staatssecretaris Clémence Ross-Van Dorp ( Volksgezondheid , Welzijn en Sport ) neemt zowel de bevindigen , conclusies als de aanbevelingen van de Inspectie volledig over . Ze geeft aan dat er een betere coördinatie tussen hulpverleners in de gezinssituatie - een gezinscoach - moet komen . Ze zal binnenkort met provincies en gemeenten bekijken hoe dat het best kan gebeuren . Tevens zal bij bestaande en nieuwe regelgeving , onder andere de komende Wet op Jeugdzorg , bekeken worden of er voldoende aandacht is voor het perspectief van het gezin . Verder wil ze bezien in hoeverre er op het terrein van privacy nu belemmeringen zijn om persoonsgegevens uit te wisselen . Tenslotte zal Ross-Van Dorp een onderzoek naar drangmaatregelen laten uitvoeren , zoals de Inspectie ook aanbeveelt . Dit is een persbericht van de Inspectie jeugdhulpverlening en jeugdbescherming en het ministerie van Volksgezondheid , Welzijn en Sport

WR-P-E-F-0000001167.dcoi
Benoeming plaatsvervangend directeur voorlichting en communicatie Persbericht , 7-8-2002 Richard Lancée ( 1963 ) is 1 augustus 2002 benoemd tot plaatsvervangend directeur Voorlichting en Communicatie bij het ministerie van Volksgezondheid , Welzijn en Sport ( VWS ) . Lancée was eerste woordvoerder van de minister van VWS .

WR-P-E-F-0000001168.dcoi
Drank- en Horecawet-actie op Terschelling Persbericht , 23-7-2002 Het afgelopen weekeinde heeft de Keuringsdienst van Waren ( onderdeel van de Voedsel en Waren Autoriteit ) een ' schoonveegactie ' gehouden op Terschelling . Ruim 60 % van de ondernemers op Terschelling de Drank- en Horecawet te overtreden . Van de 80 bezochte ondernemers ontvingen 4 een proces verbaal en 45 een schriftelijke waarschuwing . In navolging op de grootscheepse actie op Texel van twee weken geleden , heeft de Keuringsdienst van Waren het afgelopen weekeinde opnieuw een ' schoonveegactie ' uitgevoerd op een waddeneiland . Dit keer werden ondernemers op Terschelling gecontroleerd . Terschelling staat bekend als een geliefd vakantie-eiland bij jongeren . De overtredingen varieerden van het schenken van sterke drank aan jongeren onder de 18 jaar tot de verkoop van sterke drank in een supermarkt en het hebben van een onvolledige vergunning . Opvallend was dat het afgelopen weekeinde het merendeel van de alcoholverstrekkers wel naar een legitimatie vroeg . Dit in tegenstelling tot observaties , die de Keuringsdienst van Waren enkele weken geleden op Terschelling verrichtte . Dit persbericht gaat uit onder verantwoordelijkheid van de Keuringsdienst van WarenDe Keuringsdienst van Waren zal in de zomermaanden intensief blijven controleren op de naleving van de Drank- en Horecawet . Tegen overtredingen zal meteen opgetreden worden . In geval van een proces verbaal kan de boete oplopen tot een wettelijk maximum van 11.250 euro ( voor rechtspersonen maximaal 45.000 euro ) . Het Openbaar Ministerie bepaalt uiteindelijk de hoogte van de boete .

WR-P-E-F-0000001169.dcoi
Onderzoek naar optreden jeugdhulpverlening in Roermond Persbericht , 19-7-2002 Staatssecretaris Margo Vliegenthart van VWS heeft de inspectie jeugdhulpverlening en jeugdbescherming gevraagd een onafhankelijk onderzoek in te stellen naar de rol van de jeugdhulpverlening bij een drama in Roermond waar vorige week zes kinderen bij zijn omgekomen . Het bureau jeugdzorg in Roermond is sinds twee jaar betrokken bij opvoedingsproblemen in het gezin . Vliegenthart wil weten welke acties het bureau heeft ondernomen en of de jeugdhulpverlening over voldoende instrumenten en bevoegdheden beschikt om in dit soort situaties adequaat en tijdig in te kunnen grijpen . Het onderzoek vindt plaats in overleg met de provincie Limburg , die in eerste instantie verantwoordelijk is voor de jeugdhulpverlening in de eigen provincie . De verwachting is dat de uitkomsten van het onderzoek binnen twee weken gereed zullen komen . Vliegenthart heeft de inspectie nadrukkelijk gevraagd om te kijken of de huidige instrumenten , hulpverleningsvormen en bevoegdheden van de vrijwillige jeugdhulpverlening in dit soort situaties toereikend zijn om snel adequate hulp te kunnen bieden . Het bureau jeugdzorg heeft in juni 2002 besloten de Raad van de Kinderbescherming in te schakelen Het bureau jeugdzorg stelt ook een eigen , intern onderzoek in naar de gang van zaken .

WR-P-E-F-0000001170.dcoi
Ruimere bijdragen rijk aan topsportaccommodaties en - evenementen Persbericht , 12-7-2002 De ministerraad heeft op voorstel van staatssecretaris Vliegenthart van Volksgezondheid , Welzijn en Sport ingestemd met voorstellen voor bijdragen van de rijksoverheid aan de organisatie van topsportevenementen en de bouw van topsportaccommodaties . Hiermee wordt uitvoering gegeven aan een 3-tal moties van de Tweede Kamer . Voor de bouw van topaccommodaties kan voortaan in beginsel een maximale bijdrage van 5 miljoen euro worden verstrekt , voor de organisatie van topsportevenementen maximaal 0,5 miljoen euro . De precieze bijdrage hangt af van de omvang van de investeringen en bedraagt ten hoogste een kwart van de totale investering ten behoeve van de sport . De maatregelen worden verwerkt in een nieuwe regeling die op korte termijn van kracht zal worden . Voor de regeling is dit jaar 22,8 miljoen euro beschikbaar . De ministerraad heeft ook ingestemd met de oprichting van een onafhankelijk nationaal kennis- en adviescentrum op het terrein van de topsport , Pasport . Het kabinet wil hiermee het topsportbeleid van de sportbonden , de sportkoepel NOC*NSF , gemeenten , provincies , Rijk en private partijen beter op elkaar afstemmen . Pasport moet onder meer kennis en ervaring op het terrein van topsportevenementen en - accommodaties bundelen en breed beschikbaar stellen . De minister van Volksgezondheid , Welzijn en Sport zal bij aanvragen voor het verstrekken van bijdragen aan topsportevenementen en - accommodaties ook Pasport raadplegen . Dit persbericht is op vrijdag 12 juli 2002 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000001171.dcoi
Vereenvoudiging regels vruchtensappen en jams Persbericht , 12-7-2002 De ministerraad heeft op voorstel van minister Borst van Volksgezondheid , Welzijn en Sport ingestemd met een vereenvoudiging van de regels waaraan vruchtensappen , jams en vergelijkbare producten moeten voldoen . De bestaande regels omvatten gedetailleerde beschrijvingen voor de bereiding en etikettering van deze producten . De nieuwe regels beperken zich tot de essentiële eisen waaraan deze producten moeten voldoen . Het gaat om onder meer vruchtenjams , - confituur , - gelei , - marmelade en kastanjepasta . De wijziging van het Warenwetbesluit vloeit voort uit Europese richtlijnen . De nieuwe regels zullen in 2004 van kracht worden . De ministerraad heeft ermee ingestemd dat het ontwerpbesluit voor advies aan de Raad van State zal worden gezonden . De tekst van het besluit wordt openbaar bij publicatie in het Staatsblad . Dit persbericht is op vrijdag 12 juli 2002 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000001172.dcoi
Drank- en Horecawet massaal overtreden op Texel Persbericht , 9-7-2002 64 % Van de ondernemers op Texel lapt de Drank- en Horecawet aan zijn laars . Dit bleek het afgelopen weekend uit de resultaten van een ' schoonveegactie ' van de Keuringsdienst van Waren . Vrijdag en zaterdag zijn 109 bedrijven op Texel gecontroleerd op diverse bepalingen uit de Drank- en Horecawet . Indien er een overtreding werd geconstateerd is meteen opgetreden . Er was sprake van de verkoop van alcoholhoudende drank aan jongeren onder de 16 jaar , verkoop zonder vergunning en illegale verkoop van alcoholhoudende drank in een fietsenverhuur bedrijf en kadoshops . Er zijn 12 processen verbaal en 58 schriftelijke waarschuwingen opgemaakt . In geval van een proces verbaal kan de boete oplopen tot een wettelijk maximum van 11.250 euro ( voor rechtspersonen maximaal 45.000 euro ) . Het Openbaar Ministerie bepaalt de hoogte van de boete . De Keuringsdienst van Waren zal met name in de zomermaanden intensief blijven controleren op overtredingen van de Drank- en Horecawet . Ook op de overige waddeneilanden zullen steekproefsgewijs acties gehouden worden . Dit persbericht gaat uit onder verantwoordelijkheid van de Keuringsdienst van Waren

WR-P-E-F-0000001173.dcoi
EU neemt Nederlandse meldingen legionella in toeristenaccommodaties over Persbericht , 8-7-2002 De lidstaten van de Europese Unie bestrijden per 1 juli actief veteranenziekte ( legionellose ) in hotels en andere verblijfsaccommodaties die een gevaar vormen voor de verspreiding van Legionella . Wanneer twee weken na melding van een verdachte accommodatie adequate maatregelen uitblijven , zal de naam vermeld worden op de openbare website van EWGLI , de European Working Group on Legionella Infections in Londen ( www.ewgli.org ) . Deze site is vanaf 15 juli operationeel . Op deze wijze kunnen reisorganisaties en individuele reizigers zien welke accommodaties mogelijk een risico vormen op besmetting met Legionella . Het ministerie is verheugd dat de overige Europese landen dit beleid hebben overgenomen . De EU-lidstaten werken sinds 1993 samen bij de opsporing van gevallen van veteranenziekte die in verband worden gebracht met een verblijf in een hotel , appartement , zomerhuisje of op een camping . Wanneer een cluster van twee of meer gevallen van veteranenziekte in verband wordt gebracht met dezelfde verblijfsaccommodatie stelt het secretariaat van EWGLI de gezondheidsautoriteiten van het land van besmetting op de hoogte . Op 15 juli wordt hier de de melding op de website aan toegevoegd . Met de nieuwe regeling komt een einde aan de uitzonderingspositie die Nederland heeft ingenomen . Het ministerie van Volksgezondheid , Welzijn en Sport heeft op 1 oktober 2000 zelf het initiatief genomen verdachte accommodaties op zijn website te plaatsen , waarvan niet bekend is of deze accommodaties voldoende bestrijdingsmaatregelen hebben genomen en weer veilig zijn . De website van EWGLI zal vooralsnog alleen verdachte verblijfsaccommodaties uit de lidstaten van de EU melden . Totdat de landen buiten de EU toegevoegd zijn aan de EWGLI-site , zal VWS op haar eigen site ( www.minvws.nl ) de meldingen van de overige landen verzorgen . Ondanks de maatregelen blijft er een klein risico dat gasten in hotels , appartementen , zomerhuisjes en op campings met Legionella besmet raken . Daarom blijft het ministerie wijzen op de eventuele risico's voor reizigers . Wanneer een reiziger tijdens het verblijf in het buitenland of binnen 14 dagen na terugkeer te maken krijgt met griepachtige verschijnselen dan is het advies een arts te bezoeken en daarbij te vermelden dat het mogelijk om een infectie met Legionella gaat . Veteranenziekte is goed te behandelen met antibiotica mits de ziekte in een vroeg stadium ontdekt wordt . De Europese Unie bestaat uit de leden België , Denemarken , Duitsland , Finland , Frankrijk , Griekenland , Ierland , Italië , Luxemburg , Nederland , Oostenrijk , Portugal , Spanje , het Verenigd Koninkrijk en Zweden .

WR-P-E-F-0000001174.dcoi
Acrylamide in levensmiddelen bevestigd Persbericht , 3-7-2002 Onderzoek in Nederland heeft uitgewezen dat een aantal producten , zoals frites en chips , acrylamide kunnen bevatten . De gevonden gehaltes komen overeen met in Zweden , Noorwegen , Duitsland , Zwitserland en in de VS aangetroffen gehaltes . Op basis van dierproeven wordt acrylamide als kankerverwekkend voor de mens beschouwd . Naar aanleiding van een eerder uitgevoerd Zweeds onderzoek , waarin acrylamide werd aangetoond in gefrituurde , gebakken , gebraden en geroosterde producten , heeft de Keuringsdienst van Waren zo'n 200 daarvoor in aanmerking komende producten onderzocht op de aanwezigheid van acrylamide . Onderzocht zijn : chips , frites , zoutjes , toast , beschuit , crackers , knäckebröd , ontbijtgranen en brood . Met name chips en frites bleken ten opzichte van de andere onderzochte producten een hogere hoeveelheid acrylamide te bevatten . De WHO ( World Health Organization ) heeft onlangs geconcludeerd dat breder onderzoek nodig is naar de risico's voor de mens van acrylamide in levensmiddelen . Nederland sluit zich hier bij aan en zal op verder internationaal onderzoek aandringen . Daarop vooruitlopend heeft de Keuringsdienst van Waren het Nederlandse bedrijfsleven gevraagd uitgebreid onderzoek uit te voeren naar de oorzaak van de vorming van acrylamide bij frituren , bakken en roosteren van levensmiddelenproducten . Het doel hiervan is te komen tot verlaging van de gehaltes acrylamide in levensmiddelenproducten . De Keuringsdienst van Waren onderstreept de adviezen van de WHO en het Voedingscentrum om gevarieerd te eten . Overmatige en eenzijdige consumptie van frites en chips wordt afgeraden . Daarnaast dienen te hoge temperaturen en lange baktijden te worden vermeden . De Keuringsdienst van Waren is onderdeel van de onlangs ingestelde Voedsel en Waren Autoriteit ( VWA ) . Dit persbericht gaat uit onder verantwoordelijkheid van de Keuringsdienst van Waren

WR-P-E-F-0000001175.dcoi
Voorzichtig met vuurpotten in de tuin Persbericht , 28-6-2002 In de afgelopen maand heeft de Keuringsdienst van Waren meerdere meldingen ontvangen over onveilige vuurpotten . Drie mensen hebben daarbij brandwonden opgelopen . Alle meldingen hadden betrekking op de varianten waarbij de houder van metaal is met een uitsparing waarin brandgel gegoten kan worden of een dichte houder van metaal waarin een blikje met brandgel geplaatst kan worden . Uit de meldingen blijkt dat bij de vuurpotten de gel brandend uit de vuurpot ( met of zonder blikje ) gelanceerd wordt . De Keuringsdienst van Waren is onmiddellijk een onderzoek gestart om de oorzaak op te sporen . Tegelijkertijd zal worden nagegaan welke specifieke merken en typen onveilig zijn . De Keuringsdienst adviseert het volgende in acht te nemen bij gebruik van de vuurpotten met een metalen houder : Gebruik de potten alleen buiten ; Zorg ervoor dat in de directe omgeving van de vuurpot ( 2 meter rondom ) geen brandbaar materiaal staat ( ook geen parasols ) ; Houd kinderen en dieren uit de buurt van de pot en laat brandende vuurpotten niet onbewaakt achter . Consumenten die klachten hebben over vuurpotten , kunnen deze melden bij de Keuringsdienst van Waren via het gratis nummer 0800 -- 0488 . Dit persbericht gaat uit onder verantwoordelijkheid van de Keuringsdienst van Waren

WR-P-E-F-0000001176.dcoi
Wetsvoorstel basisvoorziening kinderopvang ingediend bij tweede kamer Persbericht , 27-6-2002 Staatsecretaris Vliegenthart van VWS heeft vrijdag mede namens haar collegae Bos van Financien en Verstand van SZW een wetsvoorstel voor een nieuwe regeling voor de kinderopvang naar de Tweede Kamer gestuurd . Het kabinet wil met de Wet basisvoorziening kinderopvang ( Wbk ) ouders meer mogelijkheden geven om arbeid en zorg te combineren en de toegankelijkheid en kwaliteit van kinderopvang verbeteren . De nieuwe wet betekent een stelselwijziging en een belangrijke wijziging van de overheidsrol in de kinderopvang . Totnutoe draagt de rijksoverheid door middel van subsidies aan gemeenten bij aan de ontwikkeling van kinderopvang . De subsidies zijn gericht op uitbreiding van het aantal plaatsen . Daar profiteren niet alle ouders van . In de WBK krijgen ouders , afhankelijk van hun inkomen , zelf recht op een bijdrage voor de kosten van kinderopvang waarmee zij een plek voor hun kind huren . Het gaat om ouders die arbeid en zorg combineren of tot een specifieke doelgroep behoren . De wet gaat uit van de vraag van ouders naar kinderopvang en stimuleert daarmee dat ouders meer keuzes krijgen bij het uitzoeken van een kinderopvangplaats . De WBK richt zich op dagopvang , buitenschoolse opvang en gastouderopvang voor kinderen tot in beginsel 12 jaar . Het is de bedoeling dat de wet in 2004 van kracht wordt . Uitgangspunten Uitgangspunt van de wet is dat ouders , werkgever en overheid gezamenlijk bijdragen aan de kosten van kinderopvang . Ouders betalen een inkomensafhankelijke bijdrage . De overheid geeft werkende ouders en bepaalde doelgroepen een financiële bijdrage voor het gebruik van kinderopvang . De bijdrage wordt uitgekeerd door de Belastingdienst . De hoogte van de overheidsbijdrage is afhankelijk van het inkomen van de ouders en het gebruik en de prijs van de opvang . De werkgever betaalt op basis van CAO-afspraken of bedrijfsregelingen een uniforme bijdrage , die los staat van het gezinsinkomen . Betaalt de werkgever niet mee , dan geeft de overheid aan de ouders een extra tegemoetkoming . De bijdrage van werkgevers is vooralsnog niet verplicht . Maar in de memorie van toelichting bij de WBK staat dat de vrijwillige bijdrage in een verplichting kan worden omgezet indien op termijn niet in 90 procent van de CAO's afspraken over kinderopvang zijn gemaakt . Nu ligt dat rond de zestig procent . Achterblijvende werkgeversbijdragen leiden tot hoge extra kosten voor ouders en overheid . Voor in de wet bepaalde doelgroepen als bijstandsgerechtigden , nieuwkomers , WAO'ers , herintreders , arbeidsgehandicapten en sociaal-medisch geindiceerden , vergoedt de gemeente of de uitkeringsinstantie de werkgeversbijdrage . Toezicht en kwaliteit De Wbk regelt dat de opvang bijdraagt aan een goede en gezonde ontwikkeling van het kind in een veilige omgeving . Verder worden er uniforme kwaliteitseisen opgenomen waaraan alle instellingen voor kinderopvang moeten voldoen . Gemeenten kunnen geen aanvullende eisen meer stellen . Instellingen moeten zich bij de gemeente melden voordat zij een kinderdagverblijf of een gastouderbureau starten . Gemeenten zijn verantwoordelijk voor het toezicht op de kwaliteit in de kinderopvang , inclusief het pedagogisch bereik . De GGD voert het toezicht uit . Hiervoor wordt een landelijk protocol ontwikkeld zodat het toezicht overal gelijk is . De rijksoverheid controleert of het toezicht goed wordt uitgevoerd . De WBK regelt ook medezeggenschap voor ouders . Oudercommissies krijgen adviesrecht over bijvoorbeeld de pedagogische aanpak , openingstijden , speelmateriaal en klachtenbehandeling . Kinderopvangondernemers moeten elke vier jaar beschrijven hoe zij uitvoering geven aan kwaliteitsbeleid , inclusief het pedagogisch beleid en de samenwerking met andere jeugdvoorzieningen in een gemeente . Een openbaar jaarverslag wordt verplicht . - 0-0-0 - Voor meer informatie : Ministerie van VWS , Voorlichting en Communicatie , Gert Riphagen , telefoon 070 - 3405163 Ministerie van SZW , Voorlichting , p.m. Ministerie van Financiën , Directie Voorlichting , p.m.

WR-P-E-F-0000001177.dcoi
Educatief centrum voor ouder-en-kind broodnodig Persbericht , 26-6-2002 Het nieuwe educatieve ouder-en-kindcentrum vormt de spil voor zorg , welzijn en taalontwikkeling van jonge kinderen . Daarmee kan het verontrustend grote aantal kinderen met aanzienlijke taal- en ontwikkelingsachterstanden worden teruggedrongen . De basisscholen merken dat het huidige beleid voor voor- en vroegschoolse educatie te verbrokkeld is en niet aan zijn doelstellingen beantwoordt . De Raad voor Maatschappelijke Ontwikkeling ( RMO ) adviseert het beleid voor deze kinderen grondig te reorganiseren . Veel allochtone kinderen en kinderen uit laag sociale autochtone gezinnen kampen al met zulke problemen als ze op de basisschool komen , dat de school ze moeilijk kan opvangen . Ouders en kinderen van de doelgroep worden onvoldoende bereikt . De RMO geeft op verzoek van het kabinet een visie op de voor- en vroegschoolse opvang , dus voor kinderen tussen nul en zes jaar . De Raad gaat hierbij uit van het gezin in zijn sociale leefomgeving . Wie een goed aanbod wil doen voor zorg , welzijn en taalontwikkeling van kinderen moet aansluiten op de leefwereld van ouders en hun kinderen . De schoolse situatie doet dat onvoldoende . De RMO kiest voor educatieve centra voor ouder en kind in iedere gemeente . Het is een wezenlijke bijdrage aan de noodzakelijke verbetering van de pedagogische infrastructuur . Deze vertoont vele gaten . Het is niet goed vanuit ' Den Haag ' de hulp en steun aan ouders met peuters en kleuters tot in detail te organiseren . Een lokaal educatief centrum voor ouder en kind moet voor het beleid inzake voor- en vroegschoolse opvang de regie voeren . De uitvoering van de programma's kan plaatsvinden in en vanuit dit centrum . Daarbij kan zij voor de uitvoering van programma's aansluiten bij organisaties die dicht bij de doelgroepen staan . Zoals het consultatiebureau , de brede school of de basisschool , de peuterspeelzaal , het buurthuis of een zelforganisatie . Of bij minder voor de hand liggende voorzieningen , zoals religieuze centra . Indien nodig kunnen ook vanuit het centrum gezinnen actief thuis benaderd worden voor een programma . Dit persbericht is uitgebracht onder verantwoordelijkheid van de Raad voor Maatschappelijke Ontwikkeling .

WR-P-E-F-0000001178.dcoi
Consumptie honing gevaarlijk voor zuigelingen Persbericht , 21-6-2002 Het Ministerie van Volksgezondheid , Welzijn en Sport ( VWS ) geeft het advies geen honing te geven aan zuigelingen tot 1 jaar . Honing is een natuurproduct dat besmet kan zijn met de sporen van de bacterie die botulisme veroorzaakt . Zuigelingen kunnen ernstig ziek worden van deze bacterie . Begin maart 2002 is de GGD in Groningen door het Academisch Ziekenhuis in Groningen geïnformeerd over een zuigeling met het zogenaamde ' infantiel botulisme ' . Sinds 2000 is dit het derde geval van infantiel botulisme in Nederland . Naast zuigelingenvoeding kregen de zuigelingen honing . In Nederland is het geven van honing aan zuigelingen geen algemeen gebruik . Uit onderzoek blijkt dat onder sommige bevolkingsgroepen honing wordt gebruikt om kleine kinderen te troosten of om spenen in te dopen . Na het innemen van besmette honing kan bij zuigelingen infantiel botulisme ontstaan . Bij infantiel botulisme gaat het om een infectieziekte bij zuigelingen die wordt veroorzaakt door de aanwezigheid van een bacterie , Clostridium botulinum , in de darmen . Doordat de darmflora van baby's nog niet volledig is ontwikkeld , kunnen schadelijke stoffen in de darmen ontstaan die inwerken op het zenuwstelsel . In een korte tijd kunnen zich symptomen voordoen als verminderde eetlust , aanhoudend huilen , sloomheid en obstipatie . Deze algemene ziekteverschijnselen kunnen vervolgens leiden tot spierzwakte en verlamming , met als gevolg dat de zuigeling zelfs kan overlijden . Als de baby tijdig wordt behandeld en geen complicaties optreden , kan de baby meestal volledig herstellen . Het ministerie van VWS draagt er zorg voor dat het reeds bestaande advies ' geef geen honing aan zuigelingen tot 1 jaar ' nogmaals bij de ouders van zuigelingen onder de aandacht wordt gebracht . Deze waarschuwing geldt alléén voor honing als zodanig , dus niet voor de producten waarin honing is verwerkt ( zoals babykoekjes met daarin honing ) . Volwassenen en kinderen vanaf 1 jaar hebben een volledig ontwikkelde darmflora waardoor , voor zover bekend , het eten van honing voor hen geen risico oplevert .

WR-P-E-F-0000001179.dcoi
Openbaar vervoer wordt toegankelijk voor gehandicapten Persbericht , 20-6-2002 Het openbaar vervoer ( treinen , bussen , trams , metro ) moet toegankelijk worden gemaakt voor gehandicapten . Gehandicapten en chronisch zieken kunnen dat straks wettelijk afdwingen . Betrokken overheden en bedrijven zijn gehouden hiervoor doeltreffende aanpassingen te plegen . Staatssecretaris Margo Vliegenthart van VWS heeft dit mede namens minister Tineke Netelenbos van Verkeer en Waterstaat donderdag in de Tweede Kamer aangekondigd . Het wetsvoorstel gelijke behandeling op grond van handicap of chronische ziekte dat in behandeling is in de Tweede Kamer , wordt hiervoor uitgebreid . De aanpassingen zijn van toepassing op het rijdend materieel , zoals bussen en treinen . Ook openbare gebouwen voor openbaar vervoer zoals stations en perrons moeten toegankelijk worden voor gehandicapten . Daarnaast moet alle reisinformatie toegankelijk zijn voor gehandicapten . Het kabinet sluit hiermee aan bij de wensen van veel gehandicapten . Toegankelijkheid van het openbaar vervoer is één van de belangrijkste voorwaarden om als volwaardig zelfstandig burger in de samenleving te kunnen functioneren . De wet gelijke behandeling op grond van handicap of chronische ziekte is een zogeheten aanbouwwet . Dat betekent dat de algemene normstelling erin is neergelegd en dat de reikwijdte stap voor stap kan worden uitgebreid .

WR-P-E-F-0000001180.dcoi
Drooglegging tankstation Spijkenisse Persbericht , 14-6-2002 Afgelopen woensdag heeft de Keuringsdienst van Waren een grote partij alcoholhoudende drank in beslag genomen bij een tankstation in Spijkenisse . De partij had een verkoopwaarde van ongeveer 1.000,00 euro . Sinds november 2000 is het op basis van de Drank- en Horecawet voor tankstations verboden alcoholhoudende drank te verkopen . Tankstations die nog steeds alcoholhoudende drank verkopen kunnen rekenen op een fikse boete en de inbeslagname van de gehele voorraad . De Keuringsdienst van Waren controleert met grote regelmaat het alcoholverkoopverbod bij tankstations . Dit persbericht gaat uit onder verantwoordelijkheid van de Keuringsdienst van Waren

WR-P-E-F-0000001181.dcoi
Palliatieve terminale zorg in hospices onderzocht Persbericht , 11-6-2002 De Inspectie voor de Gezondheidszorg ( IGZ ) brengt vandaag het verkennend onderzoek ' Kwaliteit palliatieve zorg aan terminale patiënten in zelfstandige hospices ' uit . Hieruit blijkt dat de invoering van de kwaliteits- en patiëntenwetgeving in deze hospices nog in een pril stadium verkeert . Dit is niet verwonderlijk , aangezien deze voorzieningen nog maar kort bestaan . Uit het onderzoek blijkt ook dat de motivatie van de medewerkers garant staat voor de vereiste verdere ontwikkeling . Dit is van belang omdat goede palliatieve zorg in een belangrijke behoefte van terminale patiënten voorziet . De vergrijzing van de bevolking en de discussies over wat een " goede dood " is , heeft in binnen- en buitenland gezorgd voor veel aandacht voor de zorg rondom het levenseinde in Nederland . Palliatieve terminale zorg heeft betrekking op de laatste fase van het leven , waarin geen genezing meer wordt verwacht . De zorg richt zich op verlichting van het lichamelijk en psychosociaal voor de terminale patiënt en ondersteuning bij de rouw voor de nabestaanden . De laatste jaren hebben gemotiveerde verpleegkundigen samen met artsen en vrijwilligers zelfstandige instellingen voor palliatieve terminale zorg opgericht . De IGZ trof in de tien bezochte instellingen medewerkers en vrijwilligers die zeer gemotiveerd zijn om de kwaliteit van de zorg aan patiënten en hun familieleden rondom het levenseinde op een structurele manier te verbeteren . De organisaties waren vrijwel allemaal in de regio actief in het ontwikkelen van werkmethodes en overbrengen van kennis . Op landelijk niveau is men actief in het benoemen van kwaliteitsnormen voor de inhoud en organisatie van de palliatieve terminale zorg . Het naleven van de kwaliteit- en patiëntenwetgeving krijgt echter nog onvoldoende vorm . Het veld ( verpleeghuizen , verzorgingshuizen , zelfstandige hospices en beroepsorganisaties ) werkt er wel aan en is actief met het omzetten van de wettelijk vereisten in kwaliteitsnormen voor palliatieve terminale zorg . Zo werken de zelfstandige hospices vanuit de Associatie voor High-Care Hospices samen met het CBO ( kwaliteitsinstituut voor de gezondheidszorg ) aan het benoemen van kwaliteitsnormen . Ook wordt samen met de Stichting Harmonisatie Kwaliteitsbeoordeling Zorgsector ( HKZ ) een certificatieschema voor een kwaliteitssysteem opgesteld . De kwaliteitsnormen en het certificatieschema zijn nog niet beschikbaar . Dit persbericht verschijnt onder verantwoordelijkheid van de Inspectie voor de Gezondheidszorg .

WR-P-E-F-0000001182.dcoi
Ministerraad stemt in met nadere regels voor advies- en meldpunten kindermishandeling Persbericht , 7-6-2002 De ministerraad heeft op voorstel van staatssecretaris Vliegenthart ingestemd met het ontwerpbesluit advies- en meldpunten kindermishandeling Wet op de jeugdhulpverlening en het ontwerpbesluit tot wijziging van het Organisatiebesluit raad voor de kinderbescherming . Deze ontwerpbesluiten vloeien voort uit het wetsvoorstel tot aanpassing van de Wet op de jeugdhulpverlening in verband met de advies- en meldpunten kindermishandeling dat nu ter behandeling bij de Eerste Kamer ligt . In het ontwerpbesluit advies- en meldpunten kindermishandeling ( AMK's ) worden regels gesteld voor de kwaliteit en werkwijze van AMK's , de samenwerking met de raad voor de kinderbescherming en de gevallen waarin de identiteit van de melder van ( een vermoeden van ) kindermishandeling achterwege dient te blijven . Dit vloeit voort uit de ingrijpende gevolgen van een onderzoek naar een melding van ( vermoedens van ) kindermishandeling in het privé-leven van betrokkenen . Het Organisatiebesluit raad voor de kinderbescherming is aangevuld met regels omtrent de werkwijze van de raad voor de kinderbescherming voor zover het de samenwerking met een AMK betreft . De ontwerpbesluiten zullen worden gepubliceerd in de Staatscourant . Gedurende een periode van vier weken heeft eenieder de gelegenheid te reageren op het gepubliceerde besluit . De ontwerpbesluiten zullen tegelijkertijd worden aangeboden aan de Eerste en Tweede Kamer .

WR-P-E-F-0000001183.dcoi
Risico's geautomatiseerde distributiesystemen apotheken onderzocht Persbericht , 7-6-2002 Apotheken die werken met geautomatiseerde distributiesystemen ( GDS ) hebben daarbij nog onvoldoende kwaliteitswaarborgen ingevoerd . Hierdoor lopen patiënten onnodig risico op medicatieverwisseling , houdbaarheidsproblemen en kruiscontaminatie ( verontreiniging van een materiaal of een product met een ander materiaal of product ) . Dit blijkt uit onderzoek dat de Inspectie voor de Gezondheidszorg ( IGZ ) vandaag uitbrengt . Voor patiënten die vaak verschillende geneesmiddelen moeten gebruiken , zoals in verzorgingshuizen en verpleeghuizen , is gezocht naar een manier om de geneesmiddelen patiëntvriendelijker te verpakken . Daarvoor zijn geautomatiseerde distributiesystemen ontwikkeld . De apotheken die gebruik maken van GDS leveren geneesmiddelen af aan patiënten of bewoners van instellingen voor de gezondheidszorg ( vooral verpleeghuizen en verzorgingshuizen ) en maken hierbij gebruik van inpakmachines die in Nederland worden geleverd door de firma's Baxter , Tosho en Hyupshin . Uitgangspunt bij de inzet van deze machines is het bevorderen van de kwaliteit van zorg . Het is echter niet duidelijk hoe groot de risico's van GDS zijn in verhouding tot het risico op fouten bij de klassieke handmatige distributiesystemen . De IGZ vindt dat die duidelijkheid moet komen voordat de toepassing van GDS een hoge vlucht neemt . De IGZ heeft in haar onderzoek onder meer de volgende tekortkomingen gesignaleerd : De GDS-apotheken beschikken in het algemeen nog niet over een goed werkend kwaliteitssysteem . De opleiding van de apotheker ten aanzien van het werken met GDS schiet tekort . Een deugdelijke risicoanalyse van de gehele GDS-keten ontbreekt . Informatie die hierover door individuele apotheken is verzameld wordt niet gedeeld . Consensus over vakinhoudelijke aspecten van het werken met GDS ontbreekt . Een veldnorm op dit terrein is gewenst . De productiedocumentatie is fragmentarisch en de geneesmiddelen worden niet door parafering of ondertekening formeel beschikbaar gesteld voor gebruik door de patiënt . Bij de samenstelling van het GDS-assortiment wordt nog onvoldoende rekening gehouden met de eigenschappen van de geneesmiddelen . ·Goede houdbaarheidsgegevens van niet-verpakte geneesmiddelen ontbreken . Dit persbericht verschijnt onder verantwoordelijkheid van de Inspectie voor de Gezondheidszorg

WR-P-E-F-0000001184.dcoi
Geen gezondheidsrisico besmette pluimveeproducten uit Duitsland Persbericht , 30-5-2002 Maandag 27 mei jl. berichtte de Duitse overheid de Nederlandse Keuringsdienst van Waren dat in Duitsland het onkruidbestrijdingsmiddel nitrofeen was aangetroffen in voedergraan en daarmee geproduceerd pluimveevoer . Dit is uitsluitend aan Duitse biologische pluimveehouderijen en reguliere veehouderijen geleverd . Het besmette graan is alleen in Duitsland afgeleverd voor veevoer . Vlees en eieren van besmette kippen en kalkoenen kunnen ook in Nederland zijn geïmporteerd . Volgens het RIVM is er , bij kortdurende consumptie van een portie vlees of ei , geen gezondheidsrisico . Minister Borst van VWS heeft de Tweede Kamer hierover vandaag geïnformeerd . Inmiddels is de Nederlandse overheid met het bedrijfsleven overeengekomen om producten uit Duitsland , waarin mogelijk nitrofeen zit , uit voorzorg te traceren . Op grond van deze inventarisatie wordt duidelijk of er verdachte producten naar Nederland zijn vervoerd . Is dat het geval , dan worden die uit de handel gehaald en teruggestuurd , danwel nader onderzocht op besmetting . Een partij eieren is inmiddels naar Duitsland teruggestuurd . Een andere partij eieren was in Nederland reeds verwerkt in eiproducten . Deze producten zijn niet van de markt gehaald omdat ten gevolge van verdunning bij de verwerking geen sprake is van gezondheidsrisico .

WR-P-E-F-0000001185.dcoi
Jeugdgezondheidszorg ondergebracht bij gemeenten Persbericht , 27-5-2002 Staatssecretaris Margo Vliegenthart van Volksgezondheid , Welzijn en Sport , de LVT en de VNG hebben maandag een convenant gesloten met afspraken over verbetering van de jeugdgezondheidszorg . Via het convenant wordt uitvoering gegeven aan een zorgvuldige implementatie van het wetsvoorstel om taken voor de gezondheidszorg voor 0 tot 18-jarigen in één hand te brengen , die van de gemeenten . De taken worden uitgevoerd door de GG&GD'en en de thuiszorginstellingen ( consultatiebureaus ) . Tevens komt er één basispakket met taken waaraan de JGZ moet voldoen . Tot nu toe is de JGZ in tweeën opgesplitst : van 0 - 4 jarigen via de consultatiebureaus bij de thuiszorg , van 4 - 18 jaar bij de gemeenten via de GG&GD'en . De Tweede Kamer heeft onlangs ingestemd met de overheveling . Het kabinet heeft hiervoor structureel TAGeuro / TAG 32 miljoen extra uitgetrokken . Het basistakenpakket wordt op 1 januari 2003 van kracht . Gemeenten krijgen de regie over de hele jeugdgezondheidszorg maar kunnen die laten uitvoeren door GG&GD'en en thuiszorginstellingen . Het bedrag dat tot nu toe jaarlijks via de AWBZ beschikbaar was voor de zorg aan kinderen van 0 - 4 jaar ( TAGeuro / TAG 132 miljoen ) wordt naar gemeenten overgeheveld . Hiervoor maakt het ministerie van VWS een specifieke regeling voor de verdeling van de middelen .

WR-P-E-F-0000001186.dcoi
Verbod op verkoop salmonella-eieren Persbericht , 24-5-2002 De ministerraad heeft op voorstel van minister Borst van Volksgezondheid , Welzijn en Sport besloten de verkoop van met salmonella besmette pluimvee-eieren te verbieden . Ondanks de inspanningen van producenten is de besmetting van deze eieren met salmonella nog onaanvaardbaar hoog . Besmette eieren geven bij deskundig gebruik in de keuken geen problemen , maar in de praktijk worden de voorzorgsmaatregelen ( goed verhitten , voorkomen van kruisbesmetting ) onvoldoende in acht genomen . Hierdoor neemt het risico van ernstige voedselinfecties toe bij vooral ouderen , zieken en zwangere vrouwen . Het kabinet heeft daarom besloten de wettelijke maatregelen ter bescherming van de consument tegen deze voedselinfecties aan te scherpen . Met salmonella besmette eieren mogen alleen nog worden gebruikt door industriële bereiders van levensmiddelen en door de eiproductenindustrie voor de bereiding van ( gepasteuriseerde ) eiproducten . De verkoop aan detailhandel , consumenten , instellingen , restaurants en cateringbedrijven wordt verboden . De ministerraad heeft ermee ingestemd dat het ontwerpbesluit voor advies aan de Raad van State zal worden gezonden . Daarnaast zal het worden gezonden aan de Europese Commissie en de lidstaten van de Europese Unie . Dit persbericht is op vrijdag 24 mei 2002 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000001187.dcoi
Internationale bijeenkomst codex alimentarius Persbericht , 8-5-2002 Directeur-generaal ir. J.F. de Leeuw van de Voedsel en Waren Autoriteit opent op maandag 13 mei in Den Haag de bijeenkomst van de Committee on Pesticide Residues ( CCPR ) van het Codex Alimentarius . De CCPR komt jaarlijks onder Nederlands voorzitterschap in ons land bijeen . In het Nederlands Congrescentrum komen afgevaardigden uit circa 60 landen en internationale organisaties bijeen met als doel , mondiale normen voor maximaal toelaatbare bestrijdingsmiddelen in voedselproducten te ontwikkelen . De Codex Alimentarius is een in 1962 opgericht overlegorgaan van de organisaties FAO ( Food and Agriculture Organisation ) en de WHO ( World Health Organisation ) van de Verenigde Naties , waarin wereldwijde normen over voedsel worden geformuleerd . Deze normen vormen weer de basis voor de nationale en communautaire wetgevingen . Het belang van en de belangstelling voor de Codex nemen de laatste jaren sterk toe . Dit komt enerzijds doordat de WTO sinds 1995 de Codex-normen als uitgangspunt bij de beoordeling van handelsgeschillen hanteert en anderzijds door het sterk toegenomen aantal ledenlanden ( 165 ) en het versterkte belang van consumenten bij de veiligheid van voedsel . Binnen de Codex is het werk in 30 besluitvormende comités verdeeld . Deze vergaderen één keer per jaar . Vertegenwoordigers van de media zijn uitgenodigd de openingsceremonie op 13 mei aanstaande bij te wonen . De bijeenkomst vindt plaats in het Nederlands Congresgebouw , Churchillplein 10 , Den Haag . Een volledig informatiepakket over de bijeenkomst is ter plaatse beschikbaar of kan per e-mail opgevraagd worden via : info@codexalimentarius.nl

WR-P-E-F-0000001188.dcoi
Vliegenthart : brigades moeten ziekteverzuim zorgsector aanpakken Persbericht , 6-5-2002 Het ziekteverzuim in de zorgsector is vorig jaar gedaald , maar moet nog verder worden aangepakt . Goede voorbeelden in de sector laten zien dat dat ook mogelijk is . Er moeten landelijke teams komen die zorginstellingen bezoeken en via gerichte plannen helpen bij de aanpak van het ziekteverzuim . In die teams moeten directeuren van zorginstellingen zitten met een heel laag ziekteverzuim waar andere instellingen van kunnen leren . Zij worden ondersteund door vertegenwoordigers van de Arbeidsinspectie , de Inspectie Gezondheidszorg en Arbo-diensten . Tevens zal de aanwezige deskundigheid bij het Sectorfonds Zorg en Welzijn gericht moeten worden ingezet . De teams zullen zich moeten richten op instellingen met problemen . Binnen één jaar moeten alle zorginstellingen met een verzuim boven de 15 % worden bezocht door de ' verzuimbrigades ' . Dat zegt demissionair staatssecretaris Margo Vliegenthart ( Volksgezondheid , Welzijn en Sport ) vandaag tijdens een toespraak voor leerlingen verpleegkunde en fysiotherapie aan de Hogeschool Brabant in Breda . Vliegenthart wil met deze gerichte aanpak het ziekteverzuim in de zorgsector nog meer omlaag brengen . Diverse instellingen in de zorgsector slagen er nu al in het verzuim terug te brengen tot 5 % of zelfs lager . Zo'n succesvolle aanpak heeft vooral te maken met goed management dat aandacht heeft voor personeel . Voorbeelden daarvan zijn flexibele werkroosters , inspraakmogelijkheden , een prettige werksfeer en kinderopvang . Het ziekteverzuim in de zorgsector daalt weliswaar sinds vorig jaar , maar is nog steeds te hoog . ' Een verzuimpercentage boven de 15 % in zorginstellingen is onaanvaardbaar . De personeelsvoorziening en de kwaliteit van de zorg komen daarmee in gevaar ' , aldus Vliegenthart . Zij vindt dat managers een hoog verzuim niet mogen accepteren . ' Het is hun maatschappelijke taak om daar wat aan te doen . Ik vind ook dat de bestuurders , de Raden van Toezicht , hierover harde afspraken met directies moeten maken . De overheid kan vooralsnog geen wettelijke sancties treffen tegen directies die op dit punt nalatig zijn . Maar ik verwacht dat bestuurders op dit punt hun verantwoordelijkheid zullen nemen ' . Vliegenthart : ' Het gaat nog steeds goed met de werving van personeel in de zorgsector : 100.000 mensen er bij in de afgelopen vier jaar . Veel mensen willen nog steeds graag in de sector werken . Maar dan zullen de instellingen ook moeten zorgen dat het personeel niet weer snel verdwijnt . De sleutel hiervoor is een goed personeelsmanagement ' .

WR-P-E-F-0000001189.dcoi
Vliegenthart ondertekent samenwerkingsverband met China op het gebied van sport Persbericht , 5-5-2002 Op zondag 5 mei ondertekende staatssecretaris Margo Vliegenthart van Volksgezondheid , Welzijn en Sport in Den Haag een samenwerkingsverband tussen Nederland en China . De ondertekening gebeurde na afloop van de dameshockeywedstrijd tussen HDM en Push . Het samenwerkingsverband heeft tot doel kennis en kunde van beide landen op het gebied van sport uit te wisselen , zowel op het gebied van topsport als breedtesport en als het gaat om het anti-doping beleid van beide landen . Het programma zal in ieder geval betrekking hebben op de sporten voetbal , schaatsen , zwemmen , hockey , badminton en tafeltennis . Aansluitend op de ondertekening overhandigde Vliegenthart een beeldje van kunstenares Corry Ammerlaan , genaamd ' The Handshake ' , aan de ambassadeur van de Volksrepubliek China , de heer Zhu Zushou . Hiermee benadrukte zij de goede samenwerking die Nederland en China de komende jaren te wachten staat . In 2004 volgt een evaluatie waarna het programma , mede met het oog op de Olympische Spelen in Beijing ( 2008 ) , kan worden verlengd . Het is overigens niet de eerste keer dat er een overeenkomst tot stand komt tussen Nederland en China . Ook in de periode 1996 - 1999 werkten beide landen samen op het gebied van sport .

WR-P-E-F-0000001190.dcoi
Onderzoeksprogramma lange termijn effecten kinderopvang Persbericht , 1-5-2002 Staatssecretaris Vliegenthart van VWS heeft drie wetenschappers gevraagd een voorstel te ontwikkelen voor een onderzoeksprogramma naar lange termijn effecten van kinderopvang op met name zeer jonge kinderen . Zij heeft dat woensdag in Amsterdam bekendgemaakt op een congres van de kinderopvangorganisatie Catalpa over de kwaliteit van kinderopvang . Vliegenthart wil een deel van dit longitudinale onderzoek zelf betalen , maar wil dat de sector ook zelf meebetaalt , omdat kwaliteit van kinderopvang in de eerste plaats een zaak is van de kinderdagverblijven zelf . Het onderzoeksprogramma moet op korte termijn ontwikkeld worden . Ook de sector wordt hierbij betrokken . Vliegenthart wil de Tweede Kamer voor de zomer inlichten over de precieze voornemens . Wat de staatssecretaris betreft zou het longitudinale deel van het onderzoek begin 2003 van start kunnen gaan en tenminste vier tot zes jaar in beslag moeten nemen . De staatssecretaris heeft tot nu toe de hoogleraren Tavecchio ( kinderopvang ) , Van IJzerdoorn ( vroegkinderlijke ontwikkeling ) en Riksen-Walraven ( kinderpsychologie ) betrokken bij de onderzoeksopzet . Half mei wordt over het onderzoek overlegd met partijen in de kinderopvang . Een vergelijkbaar longitudinaal onderzoek loopt al een aantal jaren in de Verenigde Staten . De staatssecretaris benadrukte woensdag in Amsterdam dat zij niet tot het onderzoek overgaat omdat zij twijfelt aan de kwaliteit van de kinderopvang in Nederland . Die is het over algemeen goed . Ze wil met het onderzoeksprogramma wel de discussie over kwaliteit stimuleren en met name weten of kinderopvang in bepaalde omstandigheden risico's met zich meebrengt of juist goed is voor de zelfstandige ontwikkeling van kinderen . Vliegenthart vindt het daarbij een taak van de overheid om signalen vanuit de wetenschap ' zeer serieus te nemen , zeker als het gaat om het belang van zeer jonge kinderen ' . Vliegenthart : ' De overheid mag in zo'n geval geen twijfel laten bestaan over haar zorg omtrent kwaliteit van voorzieningen ' . Overigens vindt de staatssecretaris dat niet met het langlopende onderzoek alleen kan worden volstaan , maar dat kwaliteitsverbetering een voortdurende zorg in kinderopvang moet zijn . Ze denkt daarbij aan ruimere toepassing van interne kwaliteitssystemen bij dagverblijven , verbetering van de opleiding van crècheleiders en - leidsters , meer aandacht voor zorg voor zeer jonge kinderen in de crèche ; ook verscherpt de overheid bij de nieuwe Wet Basisvoorziening het toezicht op de instellingen .

WR-P-E-F-0000001191.dcoi
Ir. Bersee directeur bij VWS Persbericht , 26-4-2002 Ir. Sander Bersee ( 47 ) is benoemd tot directeur Geestelijke Gezondheidszorg , Verslavingszorg en Maatschappelijke Dienstverlening ( GVM ) bij het ministerie van VWS . Bersee heeft deze functie een jaar waargenomen na het vertrek van zijn voorganger Kaasjager naar de Inspectie voor de Gezondheidszorg . Bersee studeerde in 1980 als socioloog af aan de Landbouwuniversiteit Wageningen en deed onderzoek aan de University of Southern California en voor de Europese Commissie . Sinds 1981 werkt hij bij het ministerie van VWS . Daarnaast was hij onder meer redacteur bij Vermande en bij Kluwer en bestuurslid van de W.Drees Stichting in Amsterdam en het Sociaal Pedagogisch Centrum in Leiden . Sander Bersee woont in Oegstgeest , is gehuwd en heeft twee kinderen .

WR-P-E-F-0000001192.dcoi
Drie nieuwe stoffen vallen onder de Opiumwet Persbericht , 26-4-2002 De ministerraad heeft op voorstel van minister Borst van Volksgezondheid , Welzijn en Sport besloten drie nieuwe stoffen onder de Opiumwet te laten vallen . Het zijn GHB , Zolpidem en PMMA . Het besluit van de ministerraad hangt samen met verplichtingen op grond van internationale verdragen en Europese regelgeving . Recentelijk is in internationaal verband besloten dat de drie genoemde stoffen verboden moeten worden . Nederland is verplicht om de wetgeving daaraan aan te passen . GHB en Zolpidem worden ook als geneesmiddel gebruikt . Handelaren en producenten van die stoffen krijgen zes maanden de tijd om een opiumverlof aan te vragen . De ministerraad heeft ermee ingestemd dat het ontwerpbesluit voor advies aan de Raad van State zal worden gezonden . De tekst van het besluit wordt openbaar bij publicatie in het Staatsblad . Dit persbericht is op vrijdag 26 april 2002 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000001193.dcoi
Advies bepleit vrijetijdsarrangementen voor tieners Persbericht , 25-4-2002 Er bestaat zowel bij ouders als bij jongeren zelf behoefte aan aparte vrijetijdsvoorzieningen voor tieners . Ouders vinden dat die moeten aansluiten bij de huidige buitenschoolse opvang , tieners zelf geven de voorkeur aan wat lossere voorzieningen in de wijk . In beide gevallen is wel professionele begeleiding nodig . Een vrijetijdsarrangement biedt een ontmoetingsplek , een begeleider , computer- en internetactiviteiten , huiswerkbegeleiding en doorgeleiding naar diverse sport- en culturele activiteiten . Dit concludeert de commissie Tieneropvang in een advies dat op verzoek van staatssecretaris Margo Vliegenthart van Volksgezondheid , Welzijn en Sport ( VWS ) is gemaakt . De commissie , onder leiding van Jan Heemskerk , heeft het advies donderdag in Amsterdam aangeboden aan de directeur-generaal welzijn en sport van VWS , Marcel van Gastel . Volgens de commissie moet niet meer over tieneropvang worden gesproken , want dat vinden tieners kinderachtig ; de commissie stelt voor om voortaan de term vrijetijdsarrarrangementen voor tieners te hanteren . Volgens de commissie moet er vanaf 2004 een landelijke stimuleringsregeling tienerarrangementen van kracht worden . Tot die tijd moeten de huidige experimenten tieneropvang kunnen blijven draaien . De financiering moet zowel gaan via de reguliere buitenschoolse opvang - door uitbreiding van de Wet Basisvoorziening Kinderopvang - als via gemeenschappelijke financiering van Rijk en gemeenten . Gemeenten kunnen via inschrijfprocedures een actieve rol vervullen . Zij zijn nu vaak weinig betrokken bij tieneropvangprojecten . De commissie vindt dat niet van bovenaf opgelegd moet worden welke variant de voorkeur heeft . De behoefte van ouders en tieners zelf moet leidend zijn . Uit onderzoek blijkt dat er in 2007 behoefte is aan bijna 50.000 plaatsen : 10.000 plaatsen voor de vaste opvang van tieners tot 16 jaar en ruim 38.000 plaatsen voor een meer flexibele opvang in de wijk . De kosten moeten volgens de commissie door rijk , gemeenten en ouders gezamenlijk gedragen worden . De totale kosten voor deze voorzieningen voor tieners zouden in 2007 166 miljoen euro bedragen , zo heeft de commissie becijferd . Bestaande tieneropvangprojecten Nederland telt 1,1 miljoen tieners van 12 tot 17 jaar . Tieneropvang is in Nederland nog een relatief onbekend fenomeen . In landen als Zweden en Denemarken heeft men er daarentegen veel ervaring mee . In 1999 is de Tijdelijke regeling innovatie tieneropvangprojecten van start gegaan . Voor de experimenten heeft het ministerie van VWS een bedrag beschikbaar gesteld dat oploopt tot 10 miljoen gulden ( = 4,5 miljoen euro ) per jaar . Aan 59 gemeenten is een meerjarige uitkering verstrekt voor de realisering van één of meerdere tieneropvangprojecten tot 2003 . Een aantal projekten is vanwege gebrek aan belangstelling of geld tussentijds gestopt . De kern van de tieneropvang is het gelegenheid bieden om leeftijdgenoten te ontmoeten , aan activiteiten deel te nemen en huiswerk te maken . De tieners kunnen terecht op alle schooldagen gedurende enkele uren aansluitend op de schooltijden en in een deel van de schoolvakanties . De gemiddelde bezoeker van de tieneropvang is 12 jaar en iets vaker een jongen dan een meisje . In totaal maken 1.825 jongeren gebruik van de experimentele projecten . Het gaat merendeels om tieners uit groep 7 of 8 van het basisonderwijs of in de eerste of tweede klas van het voortgezet onderwijs .

WR-P-E-F-0000001194.dcoi
Meer mèt in plaats van óver jongeren beslissen Persbericht , 24-4-2002 Jongeren moeten meer dan nu het geval is , betrokken worden bij ontwikkelingen in het onderwijs , sportverenigingen en het sociaal-cultureel werk . Daarnaast moeten zij een rol krijgen bij het bedenken en tot stand brengen van meer speelruimte voor jeugdigen . Daaraan is niet alleen in nieuwe maar ook in bestaande wijken een groot tekort , met name voor tieners en oudere jeugd . Een actieve rol van jongeren zelf verbetert de kwaliteit van de samenleving : meer mèt in plaats van óver de jeugd beslissen . Dit adviseert de bezoekcommissie jeugdbeleid in de eindrapportage ' Bans in het land ' over het jeugdbeleid van de overheden : Rijk , provincies en gemeenten . Het rapport is vandaag in Den Haag aangeboden aan vertegenwoordigers van het overhedenoverleg : staatssecretaris Gijs de Vries van Binnenlandse Zaken en Koninkrijksrelaties , de Zuidhollandse commissaris van de Koningin Jan Franssen en de Haagse burgemeester Wim Deetman . De commissie is op verzoek van staatssecretaris Margo Vliegenthart van Volksgezondheid , Welzijn en Sport , coordinerend bewindspersoon voor het jeugdbeleid , ingesteld in het kader van het Bestuursakkoord Nieuwe Stijl ( Bans ) dat de drie overheden in 1999 na het aantreden van het huidige kabinet afsloten . Hierin zijn onder meer afspraken gemaakt over versterking van het jeugdbeleid . De commissie werd geleid door het voormalig Tweede Kamerlid Peter Lankhorst en de voormalige voorzitter van de Nationale Jeugdraad , Lineke Maat . De bezoekcommissie heeft voor haar onderzoek tien bezoeken gebracht aan gemeenten en provincies en zes ministeries bezocht . Ze beschrijft in het eindrapport een aantal voorbeelden van goede projecten op het terrein van het jeugdbeleid en doet daarnaast aanbevelingen voor de verdere gezamenlijke ontwikkeling van jeugdbeleid door de verschillende overheden . De belangrijkste aanbevelingen zijn verder : De bezoekcommissie jeugdbeleid vindt dat haar aanbevelingen betrokken moeten worden bij de invulling van het regeerakkoord van het nieuwe kabinet. bestaande ruimte van scholen , sportverenigingen en welzijnsvoorzieningen beter gebruiken voor vrijetijdsbesteding van jongeren wegwerken van capaciteitstekorten bij voorzieningen in gemeenten die direct met jongeren te maken hebben meer waardering voor mensen die in moeilijke wijken met moeilijke jongeren werken stimuleren van vrijwilligerswerk door jongeren samenvoeging van kinderdagverblijven en peuterspeelzalen tot ' educatieve kindercentra ' betere aansluiting van provinciale jeugdzorg op jeugdbeleid van gemeenten betere nazorg voor jongeren als slachtoffer meer aandacht van rijksoverheid voor stimuleren jeugdbeleid bij kleinere gemeenten

WR-P-E-F-0000001195.dcoi
Resultaten tweede gezondheidsonderzoek vuurwerkramp Persbericht , 23-4-2002 Het aantal mensen met gezondheidsklachten is afgenomen . Gezondheidsproblemen blijven , maar bij zowel de getroffen bewoners , de passanten als bij de hulpverleners is herstel te zien . Desondanks ervaart 50 procent van de getroffen bewoners hun gezondheid nog als slecht . Dit blijkt uit de resultaten van het tweede gezondheidsonderzoek in Enschede die gisteren naar de betrokkenen zijn gestuurd . Het onderzoek heeft plaatsgevonden onder verantwoordelijkheid van de Stuurgroep Gezondheidsmonitoring Getroffenen Vuurwerkramp Enschede ( GGVE ) . De stuurgroep is in 2000 door minister Borst ingesteld . Het tweede gezondheidsonderzoek heeft plaatsgevonden in november en december vorig jaar en bestond uit het invullen van een uitgebreide vragenlijst . Ruim driekwart van de deelnemers aan het eerste onderzoek , dat heeft plaatsgevonden in mei en juni 2000 , heeft ook deelgenomen aan het tweede onderzoek . Van bijna 2900 mensen zijn ingevulde vragenlijsten terug ontvangen . Ruim 150 getroffenen hebben voor het eerst deelgenomen . Nieuw aan het tweede onderzoek is dat de gezondheid van de getroffenen uit Enschede vergeleken is met bewoners en reddingwerkers die de vuurwerkramp niet hebben meegemaakt . De vergelijking heeft plaats gevonden in Tilburg waar bepaalde wijken overeenkomen met Enschede . De belangrijkste resultaten uit tweede gezondheidsonderzoek zijn : de lichamelijke en psychische bevindingen van de bij het onderzoek betrokken bewoners en reddingswerkers zijn slechter dan bij de bewoners en reddingswerkers die de ramp niet hebben meegemaakt een groot deel van de bewoners en de hulpverleners die klachten had bij het eerste gezondheidsonderzoek herstelt goed van hun klachten een kwart van de bewoners uit het getroffen gebied heeft last van posttraumatische stress-stoornis ; hiervan is ruim 40 procent nog in behandeling bij de Geestelijke Gezondheidszorg , 20 % heeft behandeling gehad maar is nog niet hersteld en 40 % heeft tot nu toe geen behandeling gezocht ongeveer 40 procent van de bewoners en 10 procent van de hulpverleners uit Enschede vindt dat de ramp een negatieve invloed heeft op het gezin de helft van de nieuwe deelnemers heeft psychische problemen ; ruim 30 procent heeft wel behoefte aan hulp maar deze niet gezocht de Geestelijke Gezondheidszorg heeft veel getroffenen bereikt door ondersteunende activiteiten zoals het Informatie- en Adviescentrum en de Stichting Consense . Op basis van het tweede gezondheidsonderzoek gaan GGD Twente , Stichting Consense en de Belangenvereniging Getroffenen Vuurwerkramp Enschede samen met andere partijen overleg voeren over verdere zorg en ondersteuning aan de getroffenen . In de Nieuwsbrief IAC en via andere kanalen wordt informatie gegeven over nazorg-activiteiten naar aanleiding van het tweede gezondheidsonderzoek .

WR-P-E-F-0000001196.dcoi
Modernisering AWBZ vanaf 1 januari 2003 Persbericht , 19-4-2002 Vanaf 1 januari 2003 worden verdere stappen gezet naar een gemoderniseerde Algemene Wet Bijzondere Ziektekosten ( AWBZ ) . Staatssecretaris Vliegenthart van Volksgezondheid , Welzijn en Sport zal hierover namens het kabinet een implementatieplan naar de Tweede Kamer zenden . Dit vormt een concrete uitwerking van reeds door de Tweede Kamer geaccordeerd beleid . De AWBZ-aanspraken worden omschreven in zeven functies en zijn niet meer gekoppeld aan instanties . De indicatiestelling wordt hier op aangepast . Per 1 januari gaat ook de vereenvoudigde regeling voor het persoonsgebonden budget ( PGB ) in werking . In de komende maanden zal een aantal onderwerpen nader worden uitgediept en uitgetest in modelprojecten . Ook zal worden bekeken welke consequenties de vernieuwingsoperatie heeft voor de eigen bijdragen . Tegelijkertijd is in april een intensieve communicatiecampagne over de Modernisering van de AWBZ gestart met 25 regionale bijeenkomsten . De modernisering AWBZ heeft geen invloed op de inhoud van het verzekeringspakket . Dit persbericht is op vrijdag 19 april 2002 , na afloop van de ministerraad , uitgebracht door de Rijksvoorlichtingsdienst ,

WR-P-E-F-0000001197.dcoi
Masteropleiding voor verloskundigen aan het AMC Persbericht , 19-4-2002 Het Academisch Medisch Centrum ( AMC ) en de Universiteit van Amsterdam beginnen met ingang van het studiejaar 2002/2003 met een Academische Master-opleiding voor verloskundigen , een on-top opleiding op de initiële opleiding tot verloskundige . Minister Borst heeft daar met het AMC overeenstemming over bereikt . De opleiding vloeit voort uit het onderzoeksrapport van de Projectgroep Academisering Fysiologische Verloskunde en het advies van de Stuurgroep Modernisering Verloskunde ( Meerjarenvisie op de verloskundige zorgverlening in de 21e eeuw ) . In deze rapporten wordt aangedrongen op meer wetenschappelijk onderzoek naar , en een nadere onderbouwing van handelingen in de eerstelijns verloskundige zorg . Het ministerie van VWS heeft samen met de beroepsorganisatie voor verloskundigen KNOV en de opleidingen tot verloskundigen SSOV onderzocht hoe een vervolgopleiding voor verloskundigen kan worden vormgegeven . De door het AMC aangeboden opleiding sloot het beste bij de behoefte aan . De opleiding is een initiatief van het Academisch Medisch Centrum te Amsterdam , de Vrije Universiteit te Amsterdam en de Netherlands School of Public Health ( NSPH ) . De overheid bekostigt de vervolgopleiding met 450.000 euro per jaar .

WR-P-E-F-0000001198.dcoi
Advies over integratie gehandicapte kinderen in de kinderopvang Persbericht , 16-4-2002 Kinderen met een handicap moeten , meer dan nu het geval is , gebruik kunnen maken van de reguliere kinderopvang . De overheid moet hiervoor financiële stimulansen in het leven roepen . Hiermee kan de benodigde extra zorg geboden worden en kunnen leidsters geschoold worden in het omgaan met gehandicapte kinderen . De wettelijke bouwvoorschriften voor kinderdagverblijven moeten aangescherpt worden . Met deze maatregelen kunnen , indien de ouders dat willen , op termijn tenminste vier van de vijf gehandicapte kinderen naar een gewoon kinderdagverblijf . Dit schrijft de commissie-Torenstra ( * ) in het advies ' Kind onder kinderen ' dat dinsdag bij het kinderdagverblijf Rolykids in Rotterdam is aangeboden aan staatssecretaris Margo Vliegenthart van Volksgezondheid , Welzijn en Sport . De staatssecretaris had begin dit jaar zelf om het advies gevraagd nadat uit onderzoek bleek dat er veel belemmeringen zijn om kinderen met een handicap aan kinderopvang te laten deelnemen terwijl ouders dat wel voor hun kinderen zouden willen . Naar schatting worden jaarlijks twee procent van de kinderen geboren met een lichamelijke of verstandelijke handicap . De commissie hanteert als uitgangspunt dat ook gehandicapte kinderen in staat moeten worden gesteld naar gewone kinderopvang te gaan , tenzij de aard van hun handicap dat onmogelijk maakt . Om dit te realiseren stelt de commissie voor een tweetal budgetten in het leven te roepen . Het eerste is een integratiebudget voor kinderen met een lichte handicap . Gemeenten zouden hiervoor extra geld moeten krijgen van het Rijk . Het integratiebudget moet ook gaan gelden voor peuterspeelzalen . Het integratiebudget kan volgens de commissie snel werkzaam zijn : kinderen die hiervan gebruik maken zouden binnen twee jaar in de gewone crèche terecht moeten kunnen . Voor kinderen die ernstiger gehandicapt zijn en meer zorg nodig hebben zou een plusbudget ingevoerd moeten worden waarbij de extra zorg in het kinderdagverblijf op grond van de AWBZ vergoed wordt . Hiervoor zijn vaker bouwkundige aanpassingen nodig . Daarom stelt de commissie dat kinderen met een ernstiger handicap binnen 4 tot 6 jaar in alle kinderdagverblijven terecht moeten kunnen . Verder stelt de commissie om in aanvulling op het nieuwe Bouwbesluit dat in juli 2002 van kracht wordt , extra richtlijnen voor toegankelijkheid op te laten nemen in de nieuwe Wet Basisvoorziening Kinderopvang die 2004 van kracht wordt . Ook moet goede toegankelijkheid van kinderopvang onderdeel worden van de Wet Gelijke Behandeling op grond van handicap of chronische ziekte , die dit kabinet heeft opgesteld . Tenslotte wil de commissie bij elke gemeente een loket voor kinderopvang waar ook ouders van gehandicapte kinderen terecht moeten kunnen . Als deze maatregelen genomen zijn , zouden ouders en kinderdagverblijven met een landelijke voorlichtingscampagne van de mogelijkheden bewust gemaakt moeten worden . De commissie heeft de kosten van de maatregelen niet in kaart gebracht . Hiernaar zou volgens de commissie nader onderzoek moeten plaatsvinden . Naast extra kosten in de reguliere kinderopvang , vinden ook besparingen plaats doordat minder gebruik gemaakt hoeft te worden van de huidige , duurdere aangepaste opvang waar alleen kinderen met een handicap gebruik van maken , zo stelt de commissie . ( * ) De commissie bestond uit : J.P. Torenstra , wethouder te Delft ( voorzitter ) , mw. S.E. Attinger , directeur stichting Rijswijkse kinderopvang , en W.J. van Minnen , algemeen directeur Chronisch zieken en Gehandicapten raad

WR-P-E-F-0000001199.dcoi
Johan Cruijff Koninklijk bevorderd Persbericht , 10-4-2002 Johan Cruijff is vanwege zijn langdurige verdiensten voor het voetbal en zijn maatschappelijke activiteiten woensdag in Amsterdam bevorderd tot Officier in de Orde van Oranje Nassau . Staatssecretaris Margo Vliegenthart van Volksgezondheid , Welzijn en Sport heeft Cruijff deze koninklijke onderscheiding uitgereikt ter gelegenheid van de start van het sportstimuleringsproject Oranjehorst in Amsterdam Zuid-Oost . Cruijff is bij de totstandkoming betrokken met zijn eigen stichting , de Johan Cruyff Welfare Foundation . De oud-voetballer is eerder in 1974 als aanvoerder van het Nederlands elftal , dat toen tweede werd bij het WK voetbal , benoemd tot Ridder in de Orde van Oranje Nassau . Nadien heeft Cruijff nog vele jaren een grote bijdrage geleverd aan het Nederlandse en mondiale voetbal , als speler , trainer en commentator . Daarnaast ontwikkelt Cruijff maatschappelijke activiteiteiten . Zo steunt hij met zijn eigen stichting onder meer een 40-tal sportstimuleringsprojecten voor kinderen met een handicap en voor kansarme jongeren in binnen en buitenland . Het project Oranjehorst is een gezamenlijk initiatief van het stadsdeel Zuid-Oost , de stichting Koryo , het Oranje van de Eeuw en de Johan Cruyff Welfare Foundation .

WR-P-E-F-0000001200.dcoi
Cohen voorzitter nationaal comité Europees jaar gehandicapten Persbericht , 10-4-2002 Burgemeester Job Cohen van Amsterdam wordt op verzoek van staatssecretaris Margo Vliegenthart van Volksgezondheid , Welzijn en Sport in 2003 voorzitter van het Nationaal Comité Europees Jaar van mensen met een handicap . Het Europees jaar is een initiatief van de Europese Unie om discriminatie van gehandicapten tegen te gaan en de bewustwording over de rechten van mensen met beperkingen te vergroten . Het initiatief sluit goed aan bij het voorstel van het kabinet voor de invoering van de wet gelijke behandeling van mensen met een handicap en / of chronische ziekte . De uitwerking van de concrete plannen gebeurt in nauw overleg met belangenorganisaties . Het jaar richt zich onder meer op de thema's arbeid , onderwijs en vrije tijd . Toegankelijkheid en mobiliteit spelen hierbij een belangrijke rol . Het is de bedoeling dat vooral projecten op lokaal niveau van de grond komen .

WR-P-E-F-0000001201.dcoi
Nucleaire geneeskunde veilig , maar meer kwaliteit gewenst Persbericht , 10-4-2002 De uitvoering van de nucleaire geneeskunde is over het algemeen veilig . Toch is op het gebied van de kwaliteit van de geleverde zorg verbetering mogelijk . Dat blijkt uit het onderzoek naar de kwaliteit van afdelingen nucleaire geneeskunde dat de Inspectie voor de Gezondheidszorg ( IGZ ) vandaag aan de beroepsgroepen presenteert . In dit onderzoek is gekeken naar de procedures rond het medisch handelen , de bereiding van de radiofarmaca , de stralingshygiëne met betrekking tot de patiënt en de apparatuur op de afdeling nucleaire geneeskunde . Ondanks grote inspanningen van de Nederlandse Vereniging voor Nucleaire Geneeskunde , de Nederlandse Vereniging voor Klinische Fysica en de Nederlandse Vereniging van ziekenhuisapothekers blijkt op een aantal gebieden verbetering mogelijk . Het gaat hierbij met name om de kwaliteitsborging . Onveilige situaties moeten structureel worden voorkomen en de tekortkomingen moeten worden verbeterd . De IGZ ziet dat de ontwikkeling van kwaliteitssystemen , ondanks de inwerkingtreding van de Kwaliteitswet in 1996 , slechts langzaam van de grond komt . De IGZ vindt dan ook dat de Nederlandse Vereniging van Ziekenhuizen en de Vereniging van Academische Ziekenhuizen hier een grotere rol in moeten spelen . De Inspectie constateert verder in het onderzoek dat de bereiding van de radiofarmaca op de meeste afdelingen Nucleaire Geneeskunde niet voldoet aan de eisen die zijn vastgelegd in de veldnorm die de kwaliteit van de producten moet waarborgen . Ook de omstandigheden waaronder de producten worden gemaakt voldoen niet . Een klinisch fysicus die op grond van het Besluit stralingsbescherming Kernenergiewet mede voor dit onderwerp op afdelingen Nucleaire Geneeskunde verplicht is , is op éénvijfde van de afdelingen niet aanwezig . De Inspectie verwacht dat de aanbevelingen voor verbeteringen van het proces en de faciliteiten zullen worden opgevolgd . Bij de bezochte ziekenhuizen was men tijdens de inspectieronde al bezig tekortkomingen te verbeteren . De Inspectie zal de komende jaren de ontwikkeling van de nucleaire geneeskunde nauwlettend volgen en als het nodig is optreden . Dit persbericht verschijnt onder verantwoordelijkheid van de Inspectie voor de Gezondheidszorg

WR-P-E-F-0000001202.dcoi
Landelijke vaccinatiecampagne meningokokken-C in juni van start Persbericht , 9-4-2002 Minister Borst van Volksgezondheid , Welzijn en Sport heeft GGD Nederland opdracht gegeven te starten met de voorbereidingen van de landelijke vaccinatiecampagne meningokokken-C . Bij de voorbereiding en de uitvoering van de campagne zullen het ministerie , GGD Nederland en de gemeenten intensief samenwerken . De campagne start in juni en wordt in twee fasen uitgevoerd . Dit hangt samen met de beschikbaarheid van het vaccin . De GGD's starten met kinderen uit de leeftijdsgroepen 14 maanden tot en met 5 jaar en 15 jaar tot en met 18 jaar . Deze leeftijdsgroepen hebben het hoogste risico op een meningokokken C-infectie . Na de zomervakantie volgt de leeftijdsgroep 6 tot en met 14 jaar . Op voorstel van minister Borst heeft het kabinet afgelopen vrijdag besloten om geen eigen bijdrage te vragen voor deelname aan de vaccinatiecampagne . Tevens wordt per 1 september vaccinatie van meningokokken-C opgenomen in het Rijksvaccinatieprogramma , via een eenmalige vaccinatie bij 14 maanden . Voor de landelijke vaccinatiecampagne ontvangt elk kind in de leeftijd van 14 maanden tot en met 18 jaar individueel een oproep , wanneer en waar de vaccinatie zal plaatsvinden . Ouders of verzorgers hoeven niet zelf contact op te nemen met de GGD . Tot die tijd is het niet nodig om vooruitlopend op de landelijke vaccinatiecampagne de kinderen al op eigen initiatief te vaccineren . Als zich ergens een uitbraak dreigt voor te doen , wordt opgetreden met spoedvaccinatie of antibiotica . Als huisartsen het vaccin voorschrijven moeten zij goed registreren welke kinderen het hebben gekregen . In opdracht van de minister monitort het RIVM permanent of nieuwe clusters van meningokokken-C infecties zich voordoen . Op dit moment is er geen sprake van een epidemie ; wel is er een geleidelijke toename van meningokokken C , het enige type waartegen vaccinatie mogelijk is .

WR-P-E-F-0000001203.dcoi
Meer informatie voor de Inspectie voor de Gezondheidszorg Persbericht , 5-4-2002 De ministerraad heeft op voorstel van minister Borst van Volksgezondheid , Welzijn en Sport ingestemd met wetsvoorstellen die wijzigingen aanbrengen in de Wet klachtrecht cliënten zorgsector ( WKCZ ) en de Kwaliteitswet zorginstellingen . In de Wet klachtrecht wordt voorgesteld het toezicht op de klachtwet op te dragen aan de Inspectie voor de Gezondheidszorg ( IGZ ) . Burgers kunnen in het vervolg bij de IGZ aankloppen als de zorgaanbieder geen of geen goede klachtenregeling heeft . De wijzigingen in de Kwaliteitswet zorginstellingen gaan over de invoering van de verplichting om misstanden en seksueel geweld in zorginstellingen aan de IGZ te melden . De ministerraad heeft ermee ingestemd dat de wetsvoorstellen voor advies aan de Raad van State zullen worden gezonden . De tekst van de wetsvoorstellen en van het adviezen van de Raad van State worden openbaar bij indiening bij de Tweede Kamer . Dit persbericht is op vrijdag 5 april 2002 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000001204.dcoi
Benoeming directeur-generaal Volksgezondheid Persbericht , 28-3-2002 De ministerraad heeft besloten ir. Hans de Goeij voor te dragen als directeur-generaal Volksgezondheid bij het ministerie van VWS . De voordracht wordt gedaan door minister De Vries van Binnenlandse Zaken en Koninkrijksrelaties in overeenstemming met minister Borst van Volksgezondheid , Welzijn en Sport . De benoeming gaat naar verwachting in op 1 juni 2002 . Het betreft een functie in het kader van de Algemene Bestuursdienst . Hans de Goeij ( 53 ) heeft verschillende functies bekleed bij gemeentelijke gezondheidsdiensten in Brabant . Op dit moment is hij directeur van de GGD Hart voor Brabant in 's-Hertogenbosch en directeur / bestuurder van de stichting Medische Opvang Asielzoekers Brabant en Zeeland . Hij is tevens vice-voorzitter van het College voor Zorgverzekeringen , de voormalige Ziekenfondsraad . De Goeij studeerde in 1974 cum laude af als landbouwkundig ingenieur aan de Landbouw Hogeschool te Wageningen met als afstudeervakken epidemiologie en gezondheidsleer . Hij is getrouwd , woont in Tilburg en heeft vier kinderen . Dit persbericht is donderdag 28 maart 2002 , na afloop van de ministerraad , uitgebracht door de Rijksvoorlichtingsdienst ,

WR-P-E-F-0000001205.dcoi
Extra geld voor kinderopvang Persbericht , 28-3-2002 Het kabinet trekt 16 miljoen euro extra uit voor kinderopvang in 2003 . Daarmee kunnen 10.000 extra plaatsen worden verwezenlijkt . Ook wordt de huidige Regeling uitbreiding Kinderopvang en Buitenschoolse opvang een jaar verlengd . Dat schrijft staatssecretaris Margo Vliegenthart vandaag aan de Tweede Kamer . Met deze maatregelen wil de staatssecretaris de huidige groei van de kinderopvangcapaciteit voortzetten , die in de knel dreigde te komen door uitstel van de Wet Basisvoorziening Kinderopvang . De 10.000 extra te realiseren plaatsen komen boven op de huidige doelstelling van 72.000 kindplaatsen in deze kabinetsperiode . Die doelstelling is nu al , een half jaar eerder dan in het Regeerakkoord afgesproken , bijna gehaald . Omdat de Regeling uitbreiding Kinderopvang wordt verlengd stelt de staatssecretaris de eindafrekening met de betrokken gemeenten met een jaar uit tot 31 december 2003 . Hierdoor hebben gemeenten die in de knel dreigden te raken door bijvoorbeeld procedurele vertragingen of nieuwbouwperikelen , langer de tijd om hun uitbreidingen in de kinderopvang te realiseren .

WR-P-E-F-0000001206.dcoi
Ministerraad besluit tot instelling Voedsel- en Warenautoriteit Persbericht , 22-3-2002 De ministerraad heeft het formele besluit genomen tot instelling van een Voedselautoriteit . Hiermee is de autoriteit nu officieel aangewezen als onderdeel van het staatstoezicht op de volksgezondheid . Tevens is de definitieve naam vastgesteld : de Voedsel- en Warenautoriteit . Met deze naam wordt duidelijk gemaakt dat de nieuwe autoriteit zich niet alleen richt op voedselveiligheid , maar ook op productveiligheid en het toezicht op de naleving van de Drank- en Horecawet en de Tabakswet . Het volledige werkveld van de Keuringsdienst van Waren is nu ondergebracht bij de Voedsel- en Warenautoriteit . De wijziging in het staatstoezicht treedt in werking op 1 juli 2002 . Dit persbericht is op vrijdag 22 maart 2002 , na afloop van de ministerraad , uitgebracht door de Rijksvoorlichtingsdienst .

WR-P-E-F-0000001207.dcoi
Van de Bunt benoemd tot ridder in de orde van de Nederlandse leeuw Persbericht , 21-3-2002 Marjorie van de Bunt , die bij de Paralympische Spelen in Salt Lake City 1 goudenen drie zilveren medailles heeft gewonnen , heeft vandaag uit handen van staatssecretaris Margo Vliegenthart van VWS een koninklijke onderscheiding ontvangen . Zij werd Ridder in de orde van de Nederlandse Leeuw . Van de Bunt behaalde op de Spelen een gouden medaille op de biathlon en drie maal zilver bij het langlaufen . Vliegenthart roemde de gehandicapte topsporters Kjeld Punt , Martijn Wijsman , Arnold Polderman , Marjorie van de Bunt en Chef de mission Henk van Lint . ' Deze Spelen lieten weer eens zien welke sportieve kracht en doorzettingsvermogen topsporters met een handicap hebben . Alle overwinningen die je moet behalen om alleen al te mogen starten . Dat is moeilijk voorspelbaar . De bewondering voor jullie is daarom des te groter ' .

WR-P-E-F-0000001208.dcoi
Producten met Konjac-meel verboden en teruggehaald Persbericht , 21-3-2002 De Europese Commissie heeft een spoedbeschikking uitgevaardigd die de handel in geleiproducten , waarin het levensmiddelenadditief konjac-meel is verwerkt , voorlopig verbiedt . Konjac-meel , met het E-nummer 425 , wordt toegepast als geleer- en verdikkingsmiddel . De geleiproducten , met vruchtensmaken zoals appel , mango en lychee , worden onder andere verhandeld in de vorm van minicups en zijn vaak aangeduid als ' Jelly minicups ' . De Keuringsdienst van Waren zal er op toezien dat deze producten uit de handel worden genomen . De minicups bestaan uit een doorzichtige , kegelvormige kunststofverpakking die wat groter is dan een éénpersoonsverpakking koffiecreamer . De bedoeling is dat de inhoud van de verpakking na het verwijderen van het ' dekseltje ' in één keer in de mond wordt gedaan . Deze minicups kunnen een gevaar voor de gezondheid vormen omdat het gebruikte geleermiddel E 425 een stevige gel vormt waardoor met name voor kleine kinderen verstikkingsgevaar ontstaat . In enkele landen buiten Europa zijn ongevallen met dodelijke afloop gemeld . De producten worden voornamelijk in Oosterse winkels verkocht . Het advies is dergelijke minicups zeker niet aan kleine kinderen te geven . Vanuit het oogpunt van een hoog beschermingsniveau van de gezondheid van de consument heeft de Europese Commissie besloten dat niet alleen de minicups , maar ook alle andere geleiproducten waarin E 425 is verwerkt , voorlopig niet mogen worden verhandeld .

WR-P-E-F-0000001209.dcoi
Minister Borst : Snel inenten tegen meningokokken C Persbericht , 18-3-2002 Minister Borst van Volksgezondheid , Welzijn en Sport wil dat nog dit jaar wordt begonnen met de vaccinatie van alle kinderen van 14 maanden tot en met 18 jaar tegen meningokokken-C . In totaal worden 3,5 miljoen kinderen uitgenodigd . De vaccinatie moet in juni beginnen met jongeren van 15 , 16 , 17 en 18 jaar . Direct na de zomer komen de andere kinderen aan de beurt . Met ingang van 1 september van dit jaar wordt de vaccinatie van meningokokken-C tevens opgenomen in het Rijksvaccinatieprogramma , via een eenmalige vaccinatie bij 14 maanden . Alle kinderen die 14 maanden worden , krijgen dan automatisch een oproep . De recente gevallen van meningokokken op verschillende plaatsen in het land vormen voor de minister voldoende redenen de adviezen van de Gezondheidsraad versneld uit te voeren . Minister Borst heeft aan GGD-Nederland en de Landelijke Huisartsenvereniging gevraagd zo snel mogelijk een plan van aanpak voor een landelijke campagne in te dienen . De minister neemt hierover op zeer korte termijn een beslissing . Het RIVM heeft opdracht gekregen de benodigde vaccins te kopen . Volgens de minister is de reactie van ouders in Nederland om hun kinderen versneld zelf te laten vaccineren begrijpelijk , maar het is niet noodzakelijk . Als zich ergens een uitbraak dreigt voor te doen , wordt immers opgetreden met spoedvaccinatie of antibiotica . Huisartsen moeten goed registreren welke kinderen het vaccin hebben gekregen . De spoedinentingen in de Bommelerwaard , Rosmalen en Cranendonck zijn voorlopers op de landelijke campagne . In opdracht van de minister monitort het RIVM permanent of nieuwe clusters van meningokokken-C infecties zich voordoen .

WR-P-E-F-0000001210.dcoi
Ministerraad stemt in met beleidsbrief tussenschoolse opvang Persbericht , 15-3-2002 De ministerraad heeft op voorstel van staatssecretaris Vliegenthart van Volksgezondheid , Welzijn en Sport , staatssecretaris Adelmund van Onderwijs , Cultuur en Wetenschappen en staatssecretaris Verstand van Sociale Zaken en Werkgelegenheid ingestemd met de beleidsbrief tussenschoolse opvang . In de beleidsbrief , die aan de Tweede Kamer wordt aangeboden , wordt het belang van goed geregeld overblijven voor kinderen , ouders , leerkrachten en overblijfkrachten benadrukt . De gemeente dient volgens het kabinet de regierol te hebben bij de afstemming tussen overblijven op school , voor- en naschoolse opvang en vrijetijdsvoorziening . Het schoolbestuur dient een belangrijke verantwoordelijkheid te houden om het overblijven zelf mogelijk te maken ; dat ligt nu ook al vast in de onderwijswetgeving . Van de 1,5 miljoen kinderen op de basisschool , blijven er dagelijks gemiddeld 460.000 over . Uit onderzoek blijkt dat de meeste scholen en ouders tevreden zijn over hoe het nu gaat , maar toch zijn er steeds vaker klachten over deskundigheid , gebrek aan vrijwilligers en een te grote belasting voor de onderwijsgevenden . Overblijfkrachten zouden kunnen worden bijgeschoold , maar ook klassenassistenten en leidsters in de kinderopvang zouden in combinatiefuncties het overblijven op zich kunnen nemen . Het overblijven zelf zou als dagarrangement onderdeel moeten gaan uitmaken van de keten opvang-onderwijs . Voor een professionelere opvang die beter aansluit bij de totale dagindeling van ouders en kinderen zijn investeringen nodig . Een volgend kabinet zal hierover een besluit moeten nemen . De extra kosten voor de professionalisering zullen structureel 37 miljoen euro bedragen , nog afgezien van de investering in opleidingen . Dit persbericht is op vrijdag 15 maart 2002 , na afloop van de ministerraad , uitgebracht door de Rijksvoorlichtingsdienst . RVD , 15.03.2002

WR-P-E-F-0000001211.dcoi
Strengere regels voor Biomedisch Primaten Research Centrum Persbericht , 15-3-2002 De ministerraad heeft ingestemd met een wijziging van de Wet op de dierproeven . In het wetsvoorstel worden dierproeven met mensapen verboden . Het reeds ingezette Europese onderzoek naar de ontwikkeling van vaccins tegen de ziekte hepatitis-C zal worden afgerond . Medische experimenten met chimpansees zijn in Nederland niet langer noodzakelijk . Met dit voorstel is het advies van deskundigen van de Koninklijke Nederlandse Academie van Wetenschappen gevolgd . Voorts geeft het kabinet in een brief aan de Tweede Kamer aan ernaar te streven experimenten met apen te stoppen . Nu is dat door het ontbreken van alternatieven nog niet mogelijk . In het belang van de volksgezondheid moet het Biomedisch Primaten Research Centrum ( BPRC ) in Rijswijk voorlopig blijven bestaan , maar onder veel strengere condities . De huisvesting en de verzorging van de apen worden fors verbeterd . De sloop om ruimte te maken voor nieuwbouw is al begonnen . Het aantal verzorgers wordt met 15 naar 28 uitgebreid . Het aantal proefdieren wordt teruggebracht naar maximaal 230 in 2005 . De gezonde chimpansees ( 34 ) gaan ' met pensioen ' in een nieuw onderkomen van de stichting AAP in Spanje . De HIV-geïnfecteerde chimpansees ( 25 ) , die speciale verzorging en beveiliging nodig hebben , krijgen een nieuw rusthuis in een aparte stichting op het BPRC-terrein . Om deze verbeteringen in huisvesting en welzijn van de apen te kunnen realiseren wordt de subsidie aan het BPRC verhoogd met een bedrag dat oploopt tot 5,1 miljoen euro in 2005 ( was 2,37 miljoen euro per jaar ) . Voor het rusthuis voor de geïnfecteerde chimpansees is 1 miljoen euro per jaar beschikbaar , voor de stichting AAP 500.000 euro . De ministerraad heeft ermee ingestemd dat het voorstel tot wijziging van de Wet op de dierproeven voor advies aan de Raad van State zal worden gezonden . De tekst van het wetsvoorstel en van het advies van de Raad van State wordt pas openbaar bij indiening bij de Tweede Kamer . Dit persbericht is op vrijdag 15 maart 2002 , na afloop van de ministerraad , uitgebracht door de Rijksvoorlichtingsdienst RVD , 15.03.2002

WR-P-E-F-0000001212.dcoi
Ministers van Justitie en VWS akkoord met invoering landelijke centrale middelen registratie Persbericht , 15-3-2002 Minister Borst Van Volksgezondheid , Welzijn en Sport en minister Korthals van Justitie zijn akkoord met de invoering van de Landelijke Centrale Middelen Registratie ( LCMR ) . De aanleiding was de haperende informatieoverdracht tussen behandelende partijen in de zorgketen van verslaafden . Voor de ontwikkeling van de LCMR is in 1998 opdracht gegeven aan de Stichting Informatievoorziening Zorg ( IVZ ) te Houten . De opdracht omvatte het ontwerp van een systematiek waarmee de continuïteit van zorg aan verslaafden is gewaarborgd . Met het systeem is tevens kwalitatief hoogwaardige informatie-uitwisseling mogelijk tussen de voorschrijvende artsen in de verslavingszorg en in de justitiële instellingen . IVZ heeft daartoe een systeem met verwijsindexen gerealiseerd . Daarin is een zeer beperkte set gegevens per patiënt en behandelend arts opgenomen , in het kader van de medicamenteuze behandeling met opiaten of drugsvervangende middelen ( zoals methadon , heroïne of Palfiumâ ) . Het informatiesysteem draagt ook bij aan de beveiliging van de geneeskundige verstrekking van Opiumwetmiddelen ( zie ook : Kabinetsstandpunt Vernieuwing behandelingen heroïneverslaving , 12 maart 2002 ) . Om de informatie over verslaafden uniek aan de persoon te koppelen worden hun biometrische gegevens ( van vinger- of handafdruk ) vastgelegd op een chipcard die hun wordt verstrekt . Deze gegevens zijn tevens opgeslagen in de centrale on-line database . Die is slechts toegankelijk voor geautoriseerde zorgverleners met een chipcard die hun eigen biometrische gegevens bevat . Met hun chipcard kunnen verslaafden de hun voorgeschreven drugsvervangende geneesmiddelen betrekken bij voorzieningen voor hun behandeling die aangesloten zijn op het LCMR stelsel . Ten behoeve van de privacy bescherming van betrokkenen is het systeem met het College Bescherming Persoonsgegevens afgestemd . De landelijke invoering van de LCMR wordt technisch gerealiseerd door de IVZ en zal naar verwachting medio 2004 zijn afgerond . IVZ zal in de realisatiefase samenwerken met het NICTIZ ( Nationaal ICT Instituut in de Zorg ) . Dit is een gezamenlijk persbericht van de ministeries van Volksgezondheid , Welzijn en Sport en Jusitie

WR-P-E-F-0000001213.dcoi
Kabinetsstandpunt vernieuwing behandelingen heroïneverslaving Persbericht , 12-3-2002 Het Kabinet heeft gekozen voor twee nieuwe behandelmethoden van heroïneverslaving als erkende behandelingen , namelijk met hoge doses methadon en met heroïne . Een derde behandeling , afkicken met het geneesmiddel naltrexon zonder narcose , mag voorlopig op beperkte schaal worden uitgevoerd totdat meer zekerheid bestaat over de duurzaamheid van het effect . Het kabinet stelt tevens een Commissie Invoeringaspecten Behandelingen Heroïneverslaafden in die in het najaar van 2002 advies moet uitbrengen over hoe met name de heroïnebehandeling duurzaam landelijk ingevoerd kan worden . Het kabinet wil de aanpak van de problematiek van drugsverslaafden verbeteren . Dit staat in een brief die minister Borst van Volksgezondheid , Welzijn en Sport vandaag naar de Tweede Kamer heeft gestuurd . Borst heeft enkele jaren geleden opdracht gegeven voor onderzoek naar de effecten van drie nieuwe behandelingswijzen . Het ging om drie experimenten : afkicken onder narcose ( 1999 ) , de behandeling met hoge doses methadon ( 1996 ) en verstrekking van heroïne op medisch voorschrift ( 1997 ) . Uit het eerste experiment blijkt dat bij verslaafde patiënten het afkicken met behulp van een geneesmiddel onder narcose niet beter werkt dan afkicken zonder narcose . De regering heeft besloten verder niet mee te werken aan afkicken onder narcose . De behandelcentra kunnen doorgaan met afkicken zonder narcose met behulp van een geneesmiddel . Eind 2003 zijn de definitieve resultaten bekend en kan het volgende kabinet een besluit nemen of de afkickmethode wordt toegevoegd aan het reguliere behandelaanbod . Uit het tweede experiment , de verhoging van de gemiddelde methadondoses , blijkt dat een bepaalde groep problematisch verslaafden baat heeft bij een hogere dosis methadon . De gezondheid wordt beter en het drugsgebruik neemt af . Het kabinet vindt dat de verslavingszorg deze methode kan toevoegen aan het bestaande behandelaanbod . De behandelend arts dient scherp te letten op de ongewenste bijwerkingen bij de patiënt . Het derde experiment heroïne op medisch voorschrift in combinatie met methadon ziet het kabinet als laatste mogelijkheid om de situatie van chronisch verslaafden te verbeteren . Uit het onderzoek blijkt dat de gecombineerde behandeling veilig kan gebeuren en de lichamelijke en geestelijke gezondheid en het sociaal functioneren van de verslaafden aanzienlijk verbetert . Het kabinet vindt dat deze behandelingsmethode toegankelijk moet zijn voor de verslaafden die aan de indicatie-criteria voldoen . Minister Borst zal de gemeenten die nu aan het onderzoek meedoen voorlopig in staat stellen om op dezelfde schaal door te gaan met de behandeling van de huidige en nieuwe patiënten die daarvoor geïndiceerd zijn tot het moment waarop de behandeling landelijk ingevoerd kan worden .

WR-P-E-F-0000001214.dcoi
Richard Matthijsse waarnemend directeur Voorlichting en Communicatie Persbericht , 11-3-2002 Richard Mathijsse is per 1 april benoemd tot waarnemend directeur Voorlichting en Communicatie van het ministerie van Volksgezondheid , Welzijn en Sport . Matthijsse was eerder directeur Voorlichting van de ministeries van Binnenlandse Zaken en Koninkrijkrelaties , Economische Zaken en Onderwijs en Wetenschappen . Bij het ministerie van Volkshuisvesting , Ruimtelijke Ordening en Milieu was hij hoofd perszaken .

WR-P-E-F-0000001215.dcoi
IGZ beveelt tot sluiting privékliniek Persbericht , 11-3-2002 De Inspectie voor de gezondheidszorg beveelt de privé-kliniek Beautiful People te Rotterdam met ingang van 12 maart 2002 haar deuren te sluiten . De Inspectie vindt dat de situatie in deze kliniek een gevaar oplevert voor de veiligheid en de gezondheid van patiënten . Maatregelen kunnen niet langer worden uitgesteld . Het gevaar voor de veiligheid of de gezondheid wordt veroorzaakt door het ontbreken van een medisch- en verpleegkundig eindverantwoordelijke , het onvoldoende functioneren van het kwaliteitssysteem en het niet aan kunnen tonen dat de hygiënische omstandigheden in de operatiekamer voldoen aan de eisen . De Inspectie vindt het niet langer verantwoord om in deze kliniek behandelingen bij patiënten uit te voeren . De Inspectie heeft dit besluit genomen krachtens artikel 7 , lid 4 van de Kwaliteitswet zorginstellingen ( Staatsblad 1996 , 80 ) . Dit bevel geldt voor een periode van 7 dagen en kan door de Minister van Volksgezondheid , Welzijn en Sport worden verlengd door middel van het geven van een aanwijzing . Dit persbericht verschijnt onder verantwoordelijkheid van de Inspectie voor de Gezondheidszorg

WR-P-E-F-0000001216.dcoi
Beroep van huidtherapeut wettelijk geregeld Persbericht , 8-3-2002 De ministerraad heeft op voorstel van minister Borst van Volksgezondheid , Welzijn en Sport ingestemd met het wettelijk regelen van de opleidings- en deskundigheidseisen van de huidtherapeut . De deskundigheid omvat het op verwijzing van een arts behandelen van een breed scala aan huidaandoeningen . Verwacht wordt dat de beroepsbeoefenaar een betekenisvolle rol in de gezondheidszorg kan vervullen , waarbij onder andere te denken valt aan oncologische patiënten . Huidtherapeuten zijn zowel als vrije beroepsbeoefenaar als vanuit zorginstellingen werkzaam . Het beroep huidtherapeut wordt op dit moment uitgeoefend door mensen met diverse opleidingen . Het kabinet heeft ervoor gekozen dit beroep op HBO-niveau te regelen . De vorig jaar september gestarte HBO-opleiding heeft een zwaarder karakter dan de bestaande opleidingen met als resultaat een breder opgeleide huidtherapeut die in staat is risicofactoren te onderkennen . Thans reeds werkzame huidtherapeuten hebben , mits zij voldoen aan de toelatingsvereisten , de mogelijkheid via een overgangsopleiding het gewenste HBO-niveau te bereiken . Als gevolg van dit besluit heeft alleen de huidtherapeut met de HBO-opleiding in de toekomst nog het recht de titel huidtherapeut te voeren . Dit persbericht is op vrijdag 8 maart 2002 - na afloop van de ministerraad - uitgebracht door de Rijksvoorlichtingsdienst .

WR-P-E-F-0000001217.dcoi
Smulders directeur Sociaal Beleid Persbericht , 8-3-2002 Drs. Marie-José Smulders ( 47 ) is per 1 juni 2002 benoemd tot directeur Sociaal Beleid bij het ministerie van VWS . Marie-José Smulders is sinds 1997 gemeentesecretaris bij de gemeente Veldhoven . Van 1994 tot 1997 was zij directeur inwonerszaken en loco-gemeentesecretaris van de gemeente Bergheze . Vóór 1994 was zij directeur van Medusa , Landelijk Service- en Ontwikkelingsbureau Bestrijding Seksueel Geweld en directeur van Vurore , het Instituut voor Emancipatieontwikkeling Limburg . Smulders studeerde in 1981 af in de sociale psychologie aan de katholieke Universiteit Nijmegen .

WR-P-E-F-0000001218.dcoi
Vliegenthart bezoekt Paralympische Winterspelen Persbericht , 5-3-2002 Staatssecretaris Margo Vliegenthart ( Volksgezondheid , Welzijn en Sport ) zal de Paralympische Winterspelen in Salt Lake City ( VS ) bezoeken . Ze zal op donderdag 7 maart bij de opening aanwezig zijn . Vliegenthart zal tot maandag 11 maart bij de spelen verblijven waarbij ze verschillende sporten zal bijwonen . De spelen duren tot en met zaterdag 16 maart 2002 . Het Nederlands team bestaat uit vier deelnemers . De skiërs Kjeld Punt en Martijn Wijsman doen mee aan de onderdelen slalom , reuzeslalom , super-G en afdaling . Marjorie van de Bunt en Arnold Polderman nemen deel aan langlaufen op verschillende afstanden en aan de biathlon . Het zijn de achtste Paralympische Winterspelen in de geschiedenis . De eerste werden gehouden in 1976 in het Zweedse Ornskjödsvik . Nederland heeft tot nu toe één maal een gouden medaille gewonnen . Dat was in 1994 toen Marjorie van de Bunt in Lillehammer als beste uit de bus kwam bij het onderdeel biathlon .

WR-P-E-F-0000001219.dcoi
Ook versnelde vaccinatie tegen meningokokken-C in Soerendonk Persbericht , 1-3-2002 Minister Borst van VWS heeft vandaag besloten dat jongeren in Soerendonk ook versneld worden ingeënt tegen meningokokken-C . Zij deed dit op basis van adviezen van de LCI * ) en van de GGD Zuid Oost Brabant . Met burgemeester Jorritsma van de gemeente Cranendonck is hierover overleg gevoerd . De burgemeester maakt dit besluit vandaag aan zijn inwoners bekend . Soerendonk maakt deel van uit van Cranendonck en ligt in de buurt van Eindhoven . In Soerendonk zullen 500 tot 600 jongeren van 0 tot en met 18 jaar worden ingeënt . Op basis van nadere informatie wordt de komende dagen besloten of het nodig is het gebied van vaccinaties uit te breiden . Eerder deze week werd besloten om leerlingen van twee scholen in Rosmalen en hun gezinsleden onder de 19 jaar te vaccineren . Dat gebeurt op 6 maart door de GGD Hart voor Brabant . Op 7 maart worden 7000 kinderen en jongeren onder de 19 jaar door de GGD Rivierenland ingeënt ; dit zijn leerlingen van de Cambium Scholengemeenschap in Zaltbommel en voorts jongeren uit enkele omliggende woonkernen . VWS heeft een gratis telefoonlijn geopend , 0800 - 3008051 , voor informatie over meningokokken . Deze is het komend weekeinde open van 9.00 - 17.00 uur . Op werkdagen is de lijn tot 21.00 uur open . Tot en met vanmiddag 15.00 uur is de lijn ruim 4600 maal gebeld . * ) De LCI is de landelijke coördinatiestructuur infectieziektenbestrijding . Deze bestaat uit deskundigen van de Inspectie voor de Gezondheidszorg , het ministerie van VWS , het RIVM , de plaatselijke GGD'en en onafhankelijke deskundigen .

WR-P-E-F-0000001220.dcoi
IGZ presenteert alarmbellen voor de zorg in verpleeg- en verzorgingshuizen Persbericht , 1-3-2002 Vandaag heeft Herre Kingma , Inspecteur-Generaal voor de Gezondheidszorg , het evaluatierapport ' Zorgen in de zomer ' overhandigd aan vertegenwoordigers van koepelorganisaties in de verpleeg- en verzorgingshuizensector . Het rapport bevat een tiental indicatoren aan de hand waarvan een ondergrens in de zorg in verpleeg- en verzorgingshuizen kan worden vastgesteld . Daarnaast wordt vastgesteld dat er een gebrek is aan verpleegkundigen in verpleeghuizen . Tijdens de presentatie zei Kingma onder meer : ' Het feit dat in veel verpleeghuizen geen verpleegkundige deskundigheid ( voor de hele locatie ) meer aanwezig is vervult mij met grote zorg . Gezien de complexiteit en toenemende zorgzwaarte van de doelgroep meent de Inspectie dat het deskundigheidsniveau van de verpleegkundige niet gemist kan worden in verpleeghuizen . Wel zal goed gekeken moeten worden hoe deze professional in de organisatie kan worden ingebed . Als dat goed gebeurt zal het ook voor verpleegkundigen weer aantrekkelijk worden om voor een baan te kiezen in de ouderen- en verpleegzorg . De ontwikkeling van nieuwe functies , zoals bijvoorbeeld de praktijkverpleegkundige in het verpleeghuis , zal hier aan bij kunnen dragen . Hier ligt een taak voor zowel de koepels als ook de overheid . De Inspectie ondersteunt dergelijke ontwikkelingen van harte . ' Dit pesbericht verschijnt onder verantwoordelijkheid van de Inspectie voor de Gezondheidszorg

WR-P-E-F-0000001221.dcoi
Administratie eigen bijdrage vereenvoudigd Persbericht , 1-3-2002 Het kabinet heeft de regeling in de Algemene Wet Bijzondere Ziektekosten ( AWBZ ) voor eigen bijdragen voor intramurale instellingen vereenvoudigd . Veel mensen vinden het huidige formulier erg omslachtig . Met ingang van volgend jaar hoeft er voor de eigen bijdrage geen ingewikkeld formulier meer ingevuld te worden door verzekerden . Het gaat hier om bewoners van verpleeg- en verzorgingshuizen , gehandicapteninstellingen en psychiatrische instellingen . Het kabinet heeft daartoe ingestemd met een concept Algemene Maatregel van Bestuur ( AmvB ) van staatssecretaris Vliegenthart ( VWS ) . De eigen bijdragen voor de AWBZ worden mede bepaald op basis van de hoogte van het inkomen . Het zorgkantoor stelt uiteindelijk de eigen bijdragen vast . Dat gebeurt op basis van gegevens van de Belastingdienst per 1 januari 2003 . De nieuwe regeling past in het streven om te komen tot één inkomensbegrip voor alle inkomensafhankelijke regelingen . Ook past het in het beleid om de administratieve lasten in de zorgsector terug te dringen . De ministerraad heeft ermee ingestemd dat de concept-AmvB voor advies aan de Raad van State zal worden gezonden . De tekst van de AmvB wordt pas openbaar bij publicatie in het Staatsblad . Dit persbericht is op vrijdag 1 maart 2002 - na afloop van de ministerraad - uitgebracht door de Rijksvoorlichtingsdienst .

WR-P-E-F-0000001222.dcoi
Informatielijn over meningokokken veel gebeld Persbericht , 28-2-2002 Ruim 2.400 mensen hebben sinds dinsdagavond 26 februari de gratis informatielijn over meningokokken gebeld die het ministerie van Volksgezondheid , Welzijn en Sport ( VWS ) heeft opengesteld . De meeste vragen gaan over wie precies in aanmerking komen voor een spoedvaccinatie in Rosmalen en de Bommelerwaard . Ook worden er vragen gesteld over de landelijke vaccinatiecampagne voor kinderen tot 19 jaar , waartoe minister Borst van VWS dinsdag besloot . Veel bellers willen weten waarom er niet in andere wijken wordt gevaccineerd , of zelfs in andere gemeenten . Dit is een gezamenlijke beslissing van de gemeentebesturen en het ministerie van VWS . In de aangewezen gebieden is sprake van een duidelijk aanwijsbare haard van gevallen : er hebben zich , binnen een afgegrensd gebied en in korte tijd , verschillende gevallen van de meningokokkenziekte voorgedaan , die zijn veroorzaakt door hetzelfde type bacterie . De inentingscampagne in Rosmalen vindt op 6 maart plaats . Het gaat om leerlingen van basisscholen Overlaet en De Borch en hun gezinsleden onder de 19 jaar ( samen 2.000 personen ) . De GGD Rivierenland ent de dag erna 7.000 kinderen en jongeren onder de 19 jaar in . Behalve leerlingen van de Cambium Scholengemeenschap in Zaltbommel zijn dit jongeren uit de plaatsen Rossum , Bruchem , Hurwenen , Heerewaarden , Alem , Kerkdriel , Velddriel , Hoenzadriel en Zaltbommel zelf . De gratis telefoonlijn van VWS 0800 - 3008051 voor informatie over meningokokken is op werkdagen van 9.00 uur tot 21.00 uur bereikbaar . Actuele informatie staat op de website van het ministerie : www.minvws.nl

WR-P-E-F-0000001223.dcoi
Vliegenthart : Meer respect voor jonge allochtonen Persbericht , 28-2-2002 " Ik heb veel bewondering voor de waardigheid en passie waarmee veel jonge allochtonen zowel hun loyaliteit tonen aan de cultuur waar ze vandaan komen als aan de Nederlandse samenleving met haar normen en waarden . En de praktijk toont aan dat dat in de meeste gevallen heel goed samen gaat . De cijfers laten immers zien dat de integratie van veel jonge allochtonen zich in hoog tempo voltrekt . " Dat zegt staatssecretaris Margo Vliegenthart ( Volksgezondheid , Welzijn en Sport ) in een speech vandaag voor de stichting Ihsan voor islamitische maatschappelijke activering . Volgens Vliegenthart is de discussie over de multiculturele samenleving op een verkeerd spoor beland . " Ik maak me op dit moment zorgen over het klimaat waarin de discussies plaats vinden . Het is prima om te spreken over grenzen aan de tolerantie en de Nederlandse rechtsstaat . Het is echter verkeerd om de suggestie te wekken dat er een breed gedragen beweging gaande is in islamitische kring om de Nederlandse samenleving de rug toe te keren . Dat is volstrekte nonsens . Dat beeld wordt wel her en der opgeroepen en dat is onterecht en op een gegeven moment ook zelfs gevaarlijk . " Vliegenthart roept politiek , organisaties , burgers en media op weer terug te gaan naar de koers die vóór 11 september was ingeslagen . " De multiculturele samenleving gaat over rechten , maar ook over plichten . Het gaat over successen , maar ook over problemen . Het gaat over inspanningen , maar ook over het bieden van kansen . Een multiculturele samenleving moet van twee kanten komen . Niet de problemen wegmoffelen maar elkaar juist blijven aanspreken op alles wat er nog niet goed gaat . " Vliegenthart ziet een belangrijke rol weggelegd voor islamitische welzijnsorganisaties . Wel waarschuwt ze ervoor dat die niet een gesloten zuil moeten vormen maar juist open moeten staan naar de rest van de Nederlandse samenleving . Volgens Vliegenthart zal er in de komende kabinetsperiode extra geïnvesteerd moeten worden in zorg en educatie voor peuters en kleuters .

WR-P-E-F-0000001224.dcoi
Gouden medaillewinnaars Olympische Spelen onderscheiden Persbericht , 27-2-2002 Twee sporters die bij de Olympische Spelen in Salt Lake City een gouden medaille hebben gehaald , hebben vandaag in Den Haag uit handen van staatssecretaris Margo Vliegenthart ( Volksgezondheid , Welzijn en Sport ) een koninklijke onderscheiding ontvangen . De schaatsers Jochem Uytdehaage en Gerard van Velde zijn benoemd tot Ridder in de Orde van de Nederlandse Leeuw . Vliegenthart , die het kabinet in Salt Lake City vertegenwoordigde , roemde de resultaten van de sporters , het Team de Mission en de begeleiders , maar stond ook stil bij de teleurstellingen die een net-niet-podiumplaats met zich meebrengt . Het aantal gescoorde medailles was dit jaar weliswaar minder dan tijdens de ' goldrush ' in Nagano in 1998 , toch mogen we , aldus Vliegenthart , trots zijn op de 3 gouden en 5 zilveren medailles . ' Ze zijn voor een sterkere concurrentie dan ooit weggesleept , met tijden die je eigenlijk niet voor mogelijk hield . Een negende plaats in het medailleklassement is een prima prestatie . '

WR-P-E-F-0000001225.dcoi
Meningokokkenvaccinatie in Bommelerwaard en Rosmalen Persbericht , 26-2-2002 Kinderen in Rosmalen en de Bommelerwaard krijgen zo snel mogelijk een inenting tegen meningokokken C. Ook hun familieleden onder de 19 jaar worden ingeënt . Tot deze preventieve maatregel is besloten omdat in deze gebieden sinds begin dit jaar relatief veel gevallen voorkomen van besmetting met deze bacterie . In de Bommelerwaard zijn drie identieke gevallen van meningokokken C vastgesteld . Een dertienjarig meisje uit Rossum ( gemeente Maasdriel ) is inmiddels overleden . In Rosmalen zijn eveneens drie mensen besmet met meningokokken C. De vaccinatiecampagne wordt uitgevoerd door de regionale GGD'en , namelijk GGD Rivierenland en GGD Hart van Brabant . Eerder heeft minister Borst besloten dat alle Nederlandse jongeren tot 19 jaar preventief worden gevaccineerd tegen meningokokken C. Hiermee volgt zij het advies op dat de Gezondheidsraad op 9 januari uitbracht . De voorbereidingen van deze ` inhaalactie ' , die zo snel mogelijk dit jaar van start gaat , zijn inmiddels in volle gang . Op dit moment is er geen aanleiding om elders in het land met spoed een regionale vaccinatiecampagne te beginnen . Het ministerie blijft de ontwikkelingen nauwlettend in de gaten houden . Zo nodig zal de minister , op basis van adviezen van deskundigen , in overleg met betrokken gemeentebesturen beslissen om te vaccineren . Huisartsen buiten de genoemde gebieden die op individuele indicatie en vooruitlopend op de landelijke campagne toch al vaccineren tegen meningokokken C , dienen te zorgen voor een goede registratie . De Inspectie voor de Gezondheidszorg zal de huisartsen , kinderartsen en betrokken artsenorganisaties binnenkort nader informeren . Voor het publiek is een gratis informatielijn opengesteld via Postbus 51 . Deze lijn ( telefoonnummer 0800 - 3008051 ) is op werkdagen tussen 9.00 en 21.00 uur bereikbaar , met ingang van 26 februari 18.00 uur . Ook is er informatie te vinden op de website van het ministerie van VWS : www.minvws.nl N.B. De volgende groepen worden ingeënt : leerlingen van twee basisscholen in de wijk Overlaet-West in Rosmalen en hun gezinsleden tot 19 jaar ; jongeren tot 19 jaar in de Bommelerwaard ten oosten van de A2 en de kern Zaltbommel ; leerlingen van de Cambium Scholengemeenschap in Zaltbommel en hun gezinsleden tot 19 jaar .

WR-P-E-F-0000001226.dcoi
GGD's nu ook buiten kantooruren telefonisch goed bereikbaar Persbericht , 22-2-2002 Eenderde deel van de GGD's was tot voor kort buiten kantoortijden niet goed telefonisch bereikbaar . Dat blijkt uit onderzoek van de Inspectie voor de Gezondheidszorg ( IGZ ) dat vandaag uitkomt . De niet-optimaal bereikbare diensten zijn door de Inspectie benaderd . Dit heeft ertoe geleid dat alle GGD's nu de bereikbaarheid op orde hebben . De Inspectie zal de telefonische 24-uurs bereikbaarheid in de loop van 2002 nogmaals toetsen . De Inspectie vindt dat de GGD's 24 uur per dag telefonisch bereikbaar moeten zijn voor medische professionals , politie en andere hulpverleners binnen en buiten de regio en verder voor iedereen die dringend een infectieziektenarts moet spreken . Een beperkte bereikbaarheid volstaat niet , omdat het onvoorspelbaar is wie onder welke omstandigheden een beroep op de GGD moet doen . Aanleiding tot dit onderzoek waren signalen uit de Tweede Kamer dat niet alle GGD's buiten kantoortijden bereikbaar waren . Deze signalen werden ernstig opgevat , omdat voor de GGD's een belangrijke rol is weggelegd bij infectieziektenbestrijding . Het belang van de 24-uurs bereikbaarheid is bij de recente miltvuurdreiging wederom aangetoond . Het onderzoek naar de telefonische bereikbaarheid van de GGD's is bij alle 46 GGD's uitgevoerd . Aanvankelijk bleek slechts 67 procent van de diensten goed bereikbaar . De rest bleek in het geheel niet bereikbaar of alleen bereikbaar te zijn voor speciale groepen die beschikken over een afzonderlijk telefoonnummer . Na contacten van de Inspectie met de directies van de niet-adequaat bereikbare en onbereikbare diensten , zijn ook deze GGD's nu te allen tijde bereikbaar . Alle Nederlandse gemeenten moeten zelfstandig of samen met andere gemeenten een GGD in stand houden . De Inspectie constateert dat de telefoonnummers van GGD's over het algemeen uitsluitend in de CD-foongids zijn vermeld onder de gemeente waar de GGD is gevestigd . De Inspectie adviseert het telefoonnummer in de telefoongids te laten vermelden onder alle gemeenten die tot het primaire werkgebied van de GGD behoren . Dit persbericht verschijnt onder verantwoordelijkheid van de Inspectie voor de Gezondheidszorg

WR-P-E-F-0000001227.dcoi
Overeenstemming over aanpak verzuim om psychische redenen Persbericht , 20-2-2002 Werkgevers en werknemers , professionele hulpverleners , patiënten en de overheid zijn het eens over de aanpak van verzuim om psychische redenen , alsmede de maatregelen die nodig zijn om deze aanpak zo breed mogelijk ingang te doen vinden . De centrale elementen van een doeltreffende aanpak zijn eenvoudig : contact houden , adequate begeleiding of behandeling van klachten verzekeren en activering op het werk , thuis en buitenshuis . De aanpak en maatregelen staan verwoord in een Leidraad en bijbehorend Implementatieplan . Beide rapporten zijn opgesteld door de Commissie Psychische Arbeidsongeschiktheid ( onder leiding van de heer Donner ) , en worden vandaag aangeboden aan Minister Borst van VWS en Staatssecretaris Hoogervorst van SZW . De Leidraad biedt in concrete gevallen van verzuim oriëntatie en houvast aan het handelen van werkgevers en werknemers . Uitgangspunt is gedeelde verantwoordelijkheid en wederzijdse aanspraken van werkgever en werknemer . De Leidraad schetst basisregels , een tijdpad , functies en taken waar bij de aanpak van het verzuim aan gedacht moet worden . Vanaf vandaag is de Leidraad in een handzame , publiekvriendelijke versie beschikbaar . De Commissie heeft tevens een implementatieplan opgesteld ter introductie van de Leidraad . Vandaag stemmen werkgevers en werknemers , professionele hulpverleners , patiënten en de overheid in met de analyse en aanpak zoals voorgesteld in de Leidraad . Ze spreken tevens de bereidheid uit om op basis van het implementatieplan en langs de daarin uitgezette lijnen , de invoering en het gebruik van de Leidraad te bevorderen . Met de vaststelling van de Leidraad en het implementatieplan wordt de tweede fase in de werkzaamheden van de Commissie afgesloten . De eerste fase van de analyse eindigde in juni 2000 . In de derde fase zal de Commissie zich richten op het begeleiden , monitoren , en zo nodig verder stimuleren van de praktische invulling van de Leidraad . De Commissie zal zich ook richten op maatregelen om verzuim te voorkomen en de'gezondheid ' van arbeidsorganisaties te bevorderen . Deze fase eindigt in januari 2003 . Dit persbericht is uitgegeven onder verantwoordelijkheid van de Commissie Psychische Arbeidsongeschiktheid(Commissie Donner I )

WR-P-E-F-0000001228.dcoi
Duidelijkheid over recht op AWBZ-zorg Persbericht , 19-2-2002 Ouderen en gehandicapten krijgen weer duidelijkheid over het verkrijgen van zorg in het kader van de Algemene Wet Bijzondere Ziektekosten ( AWBZ ) . Het onafhankelijk oordeel van het Regionaal Indicatie Orgaan ( RIO ) geldt niet als advies , maar als een besluit met een rechtsgeldig karakter . Zo was het oorspronkelijk ook bedoeld , maar uitspraken van de Centrale Raad van Beroep , de hoogste rechter op dit gebied , hadden voor onduidelijkheid gezorgd . Staatssecretaris Margo Vliegenthart ( Volksgezondheid , Welzijn en Sport ) gaat nu de AWBZ op dit onderdeel aanpassen . Het RIO heeft als taak om te beoordelen voor welke zorg en dienstverlening verzekerden in aanmerking komen . Met het zorgindicatie-besluit kunnen cliënten via hun zorgverzekeraar de zorg krijgen waar ze recht op hebben . De zorgverzekeraars hebben een zorgplicht , zo heeft de rechter eerder vastgesteld . In het uiterste geval kunnen cliënten nu met hun indicatiebesluit naar de rechter stappen . Deze maatregel past in het beleid van Vliegenthart om de positie van de cliënten in de zorg verder te versterken . Tevens zijn er al maatregelen getroffen om de professionaliteit van de RIO's verder te vergroten .

WR-P-E-F-0000001229.dcoi
Minister opent verwijspunt voor mensen met een buitenlands diploma Persbericht , 13-2-2002 " In feite is het Verwijspunt een soort verkeersagent op een kruispunt van informatie . Daar kunnen mensen die met een buitenlands diploma in de Nederlandse gezondheidszorg willen werken terecht met al hun vragen . Dit nieuwe onderdeel van mijn ministerie geeft advies , vertelt buitenlands gediplomeerden aan welke regels zij moeten voldoen en wijst hen de weg naar de juiste instanties . Het Verwijspunt zorgt dat zij direct het juiste traject bewandelen . " Dit zei minister Borst van Volksgezondheid , Welzijn en Sport vandaag tijdens de officiële opening van het Verwijspunt Buitenslands Gediplomeerden Volksgezondheid . De Nederlandse overheid stelt kwaliteitseisen aan mensen die in de gezondheidszorg werken . Of het nu gaat om zorgverleners die in Nederland zijn opgeleid of om in het buitenland opgeleiden . Om kwaliteit in de praktijk te kunnen waarborgen is een gedegen beoordeling van het buitenlands diploma noodzakelijk . Om in Nederland te kunnen werken is echter meer nodig dan alleen een positieve beoordeling van het diploma . Ook een werkvergunning en het beheersen van de Nederlandse taal zijn essentieel . De buitenlands gediplomeerde komt hierbij in aanraking met diverse instanties en procedures . Daarom is het Verwijspunt Buitenslands Gediplomeerden Volksgezondheid opgericht . Deze spin in het web heeft preventieve en curatieve taken . Preventief : door de in het buitenland gediplomeerde de weg te wijzen in al de procedures , betrokken instanties goed te informeren en verkeerde verwachtingen vroegtijdig bij te stellen . Voorlichtingsbrochures zullen onder meer verspreid worden onder ambassades . Curatief : door knelpunten te signaleren en de instanties die er iets aan kunnen doen op de hoogte te brengen . Vorig jaar schreven 1248 mensen met een buitenlands diploma zich in bij het BIG-register . In dat register staan beroepsbeoefenaren in de gezondheidszorg ingeschreven . Onder die 1248 mensen bevonden zich 529 verpleegkundigen , 461 artsen en 134 tandartsen , de meesten uit Europa .

WR-P-E-F-0000001231.dcoi
Vijf miljoen euro voor Olympic Aid Persbericht , 9-2-2002 Het kabinet heeft vijf miljoen euro beschikbaar gesteld voor Olympic Aid . Dit is de internationale organisatie van voormalig Olympisch schaatskampioen Johan-Olav Koss die zich inzet voor hulp aan kinderen in de Derde Wereld . Met het bedrag worden vaccinatie-projekten in Derde Wereldlanden ondersteund en sportprojecten in vluchtelingenkampen gefinancierd . Olympic Aid maakt vooral gebruik van ex-topsporters om haar doelstellingen te verwezenlijken . Staatssecretaris Margo Vliegenthart van Volksgezondheid , Welzijn en Sport ( VWS ) heeft de donatie zaterdag op de eerste dag van de Olympisch Winterspelen in Salt Lake City bekendgemaakt tijdens een forum van Olympic Aid . Het forum werd onder meer bijgewoond door secretaris-generaal van de VN , Koffi Annan , de voorzitter van de Wereldgezondheidsorganisatie WHO , Gro Harlem Brundlandt , en de Hoge Commissaris voor de Vluchtelingen van de VN , Ruud Lubbers . Vliegenthart overhandigde mede namens minister Herfkens voor Ontwikkelingssamenwerking een brief aan Koss waarin de Nederlandse bijdrage wordt toegezegd . Symbolisch overhandigde Vliegenthart vervolgens een cheque van vijf miljoen euro . De bijdrage van Nederland is de grootste donatie in de geschiedenis van Olympic Aid . Oorsprong Olympic Aid Olympic Aid is in 1994 tijdens de Winterspelen in Lillehammer opgericht als een onafhankelijke organisatie op het terrein van sport en ontwikkelingssamenwerking . Het is een zelfstandige organisatie gericht op de inzet van sport ten behoeven van ontwikkeling gezondheid en vrede . De organisatie is gevestigd in Canada , met Koss als voorzitter . Olympic Aid heeft sinds 1994 meer dan dertig miljoen dollar bijeengebracht voor onder meer : de aanschaf van sportmateriaal voor kinderen in Derde wereld landen en oorlogsgebieden , bouw en renovatie van scholen en vaccinatieprogramma's . Inmiddels zijn meer dan twaalf miljoen kinderen via het programma van Olympic Aid ingeënt . De organisatie gebruikt sport vooral als middel in het kader van doelstellingen van ontwikkelingssamenwerking zoals noodhulp , hulp in vluchtelingenkampen en vaccinatieprogramma's . Olympic Aid voert de programma's uit in het kader van de VN-vluchtelingenorganisatie UNHCR , WHO en VN , maar krijgt geen middelen van die organisaties . Die komen van donorlanden als Canada , Noorwegen , Australie en de Verenigde Staten en ook door werving . Tal van Olympische topsporters en ex-topsporters steunen Olympic Aid en dragen de doelstellingen uit als ambassadeur . In Nederland zijn onder meer Inge de Bruijn en Pieter van den Hoogenband bij Olympic Aid betrokken . Olympic Aid benadrukt maatschappelijke rol sport Vliegenthart schrijft in de brief aan Olympic Aid dat de doelstellingen van deze organisatie goed aansluiten bij het beleid van het Nederlandse kabinet zoals onder meer vastligt in de nota over sport en ontwikkelingssamenwerking die ze samen met Herfkens heeft uitgebracht . Olympic Aid krijgt van het kabinet steun voor twee programma's . Het eerste is ' Sport en gezondheid van kinderen ' en richt zich op gezondheidsprogramma's in een aantal Afrikaanse landen . Het gaat om zowel voorlichting , bewegingsprogramma's en vaccinatie . Het tweede projekt is ' Sport en gezondheid in vluchtelingenkampen ' . Het gaat hier om het organiseren van sport en spel in vluchtelingenkampen , zorgen voor speelveldjes en opleiden van lokale sport- en spelleiders . Het kabinet benadrukt in de brief het maatschappelijk belang van sport in projecten als die van Olympic Aid . Met name het gebruikmaken van topsporters is een waardevolle stimulans . Vliegenthart zegt in haar brief toe het belang van de activiteiten van Olympic Aid nationaal en internationaal uit te zullen dragen . Vliegenthart nodigt Koss uit om naar Nederland te komen om verder te praten over de concrete uitvoering van de beide projectren en de rol die Nederland daar verder in kan spelen .

WR-P-E-F-0000001232.dcoi
Regels kleinschalig wonen gehanicapten vereenvoudigd Persbericht , 8-2-2002 De ministerraad heeft op voorstel van staatssecretaris Vliegenthart van Volksgezondheid , Welzijn en Sport ingestemd met het Besluit tot het schrappen van de kleinschalige woonvoorzieningen uit de Wet ziekenhuisvoorzieningen . Het kabinet wil gehandicapten de mogelijkheid bieden alleen of in kleine groepen te wonen . Instellingen in de gehandicaptenzorg spelen daarbij een centrale rol . De procedures van de Wet ziekenhuisvoorzieningen zijn echter te tijdrovend . Instellingen kunnen niet adequaat inspelen op de dynamiek van de woningmarkt . In het voorstel worden deze procedures opzij gezet . Voortaan is toestemming van het zorgkantoor voldoende ; vervolgens kan een instelling conform de wensen van de cliënten geschikte woonruimtes huren of aanschaffen . Het College Tarieven Gezondheidszorg verwerkt het benodigde bedrag in het budget van de instelling . De ministerraad heeft ermee ingestemd dat het ontwerpbesluit voor advies aan de Raad van State zal worden gezonden . Dit persbericht is op vrijdag 8 februari 2002 - na afloop van de ministerraad - uitgebracht door de Rijksvoorlichtingsdienst .

WR-P-E-F-0000001233.dcoi
Keuringsdienst van Waren treedt op tegen alcoholverstrekking aan jongeren Persbericht , 7-2-2002 Tijdens de Horesca vakbeurs in Zuidlaren bleek het voor jongeren onder de 16 jaar geen probleem te zijn om de aangeboden alcoholhoudende dranken eens uit te proberen . De leeftijdsgrens van 16 jaar voor alcoholhoudende drank en 18 jaar voor sterke drank werd niet in acht genomen door diverse exposanten . Ook bleek de verplichte aanduiding van deze leeftijdsgrenzen in de alcoholverstrekkende stands te ontbreken . Controleurs van de Keuringsdienst van Waren hebben proces-verbaal opgemaakt tegen een drietal exposanten die hun producten verstrekten zonder vast te stellen of de jongeren de vereiste leeftijd hadden . Sinds november 2000 is de vernieuwde Drank- en Horecawet van kracht . Daarin zijn strenge regels gesteld ten aanzien van de verstrekking van alcoholhoudende drank aan jongeren . Als niet is vastgesteld dat jongeren ouder zijn dan de 16 jaar mag aan hen geen alcoholhoudende drank worden verstrekt . Voor wat betreft het verstrekken van sterke drank ( gedistilleerd met 15 % alcohol of meer ) geldt een leeftijdsgrens van 18 jaar . De leeftijdsgrenzen moeten tevens op een duidelijke wijze worden aangeduid . De Keuringsdienst van Waren zal ook de andere vakbeurzen intensief gaan controleren . Dit persbericht gaat uit onder verantwoordelijkheid van de Keuringsdienst van Waren

WR-P-E-F-0000001234.dcoi
IGZ : Laat kernreactor Petten open tot 18 februari 2002 Persbericht , 6-2-2002 De Inspectie voor de Gezondheidszorg ( IGZ ) adviseert om de sluiting van de kernreactor in Petten op zijn minst uit te stellen tot het moment van de normale periodieke stillegging van de reactor . Op deze manier hoeft de behandeling van veel patiënten met radio-isotopen niet voortijdig gestaakt te worden . Rond 18 februari staat een reguliere stillegging van de reactor in Petten gepland . Bij een dergelijke geplande stillegging is er voldoende productievoorraad tot de herstart van de reactor . Bij onvoorziene omstandigheden zijn de reactoren in België en Frankrijk de achtervang . Deze reactoren zijn echter op dit moment wegens onderhoudswerkzaamheden gesloten . Reactoren in Zuid-Afrika en Canada kunnen de capaciteit van Petten slechts voor een gedeelte en met vertraging opvangen . Josée Hansen , hoofdinspecteur voor de farmacie en medische technologie : '' Als de reactor in Petten eind deze week sluit , betekent dit dat de behandeling van veel patiënten wordt vertraagd of onderbroken . Uit onze inventarisatie blijkt dat een niet-geplande sluiting van Petten tot gevolg kan hebben dat enkele radio-isotopen gedurende tenminste twee , drie weken niet geleverd kunnen worden . Als we wachten tot de normale stillegging doet deze problematiek zich niet of nauwelijks voor . Duurt de stillegging langer dan gewoonlijk dan zijn er mogelijk andere risico's . De inspectie zal deze de komende tijd in kaart brengen . " Er zijn drie groepen producten in de nucleaire geneeskunde en de radiotherapie waarvoor de sluiting van de reactor in Petten consequenties heeft . De diagnostische radiofarmaca die gebruikt worden voor het stellen van een diagnose op afdelingen nucleaire geneeskunde . Voor de productie van dit middel zijn op korte termijn voldoende alternatieven voor handen . De therapeutische radiofarmaca die gebruikt worden voor de behandeling van onder andere kanker . Door vroegtijdige sluiting vermindert de levering van een aantal isotopen wereldwijd gedurende tenminste 2 - 3 weken sterk . De isotopen die worden gebruikt in de branchytherapie . Dit is een vorm van radiotherapie waarbij radioactief materiaal lokaal in de tumor wordt ingebracht . Door vroegtijdige sluiting vermindert de levering van deze isotopen wereldwijd gedurende tenminste 2 - 3 weken sterk . Dit persbericht is uitgebracht onder verantwoordelijkheid van de Inspectie voor de Gezondheidszorg .

WR-P-E-F-0000001235.dcoi
Vliegenthart : veilig skaten Persbericht , 4-2-2002 Staatssecretaris Margo Vliegenthart van Volksgezondheid , Welzijn en Sport heeft maandag in Amstelveen uit handen van voorzitter Harry Oosterhuis van Skatebond Nederland het eerste exemplaar in ontvangst genomen van een handboek om de veiligheid bij skaten en skate-evenementen te vergroten . Het handboek is op verzoek van de staatssecretaris gemaakt door de Skatebond Nederland , mede naar aanleiding van een massaal ongeval in de IJtunnel bij de Dam-tot-Damloop in 1999 . Het handboek ' Parcoursen en organisatie ' is bedoeld als handleiding voor gemeenten en organisaties die te maken hebben met skate-evenementen . Het bevat tips over het opzetten van veilige parcoursen ; daarnaast biedt het handvatten voor het organiseren van evenementen . Het handboek wordt naar alle gemeenten in Nederland gestuurd . De Amstelveense wethouder Winnie Blok kreeg maandag symbolisch ook een exemplaar uitgereikt , Het handboek is onderdeel van het project Veilig Skaten , waarvoor Vliegenthart de Skatebond Nederland subsidie heeft gegeven . Het project omvat verder het opzetten van een uniforme opleiding voor skate-instructeur , het ontwikkelen van skatevaardigheidsbewijzen en het ontwikkelen en uitbrengen van een keurmerk waaraan skate-parcoursen en evenementen moeten voldoen .

WR-P-E-F-0000001236.dcoi
Hoge doses methadon in programma's effectief Persbericht , 4-2-2002 Hoge doses methadon zijn effectiever bij de behandeling van heroïneverslaafden dan de lage doses die in Nederland gegeven worden . Dat blijkt uit een langlopend experiment , waarin methadongebruikers met een hoge en met een lage dosis methadon vergeleken zijn . Het rap-port met de eerste onder-zoeksbevindingen is vanmorgen aan mevrouw Borst , minister van Volksgezondheid , Welzijn en Sport , aangeboden door dr. F . Leenders , voorzitter van de ingestelde begeleidingscom-missie . Het onderzoek werd uitge-voerd door Bureau Dries-sen te Utrecht . In Nederland krijgen per jaar 13.000 heroïneverslaafden methadon voorgeschreven . Door de methadon neemt de behoefte aan heroïne af en daar-door kan de verslaafde in rustiger vaarwater terecht komen . In de Nederlandse verslavingszorg werd altijd de voorkeur gegeven aan lage doses methadon ( < 80 milligram per dag ) , terwijl uit buitenlands , met name Amerikaans , onderzoek blijkt dat hoge doses methadon effectiever zijn wat betreft afname van het heroïnegebruik en verbetering van gezondheid en sociaal functioneren van de verslaafde . Omdat de Nederlandse methadonprogramma's anders opgezet zijn dan de Amerikaanse , is een experiment uitgevoerd om na te gaan of hoge doses metha-don ook in de Nederland-se laagdrempelige verslavingszorg effectiever zijn dan de lage doses die hier doorgaans verstrekt worden . Dat blijkt het geval . De -- door het toeval gekozen -- 126 verslaafden die een hoge dosis methadon kregen ( \uf0b3 85 milligram per dag ) bleken twee jaar later minder heroïne te gebruiken , een betere gezondheid te hebben en zich psychisch beter te voelen , dan de 121 verslaafden die een gebruikelijke methadon-dosis kregen ( < 85 milligram per dag ) . In sociaal opzicht was er echter geen verschil tussen beide groepen . Wel trokken de verslaafden uit de hoge-dosisgroep minder vaak met andere druggebruikers op , maar op de criminaliteit is er geen effect . Hoewel hoge doses methadon tot duidelijk betere resulta-ten leiden -- het percentage zogenaamde ' zeer problematische verslaafden ' daalde na twee jaar van 27 % naar 4 % -- , is de behandeling met hoge doses methadon niet helemaal zonder risico's . Bijna-ongelukken , zoals een bijna-overdosis of een zelfmoordpoging , kwamen bij hoge doses methadon vaker voor . De onderzoekers bepleiten om die reden een strikt toezicht om dergelijke bijna-ongelukken te voorkomen . Dit persbericht is uitgebracht onder verantwoordelijkheid van de Centrale Commissie Behandeling Heroïneverslaafden ( CCBH ) .

WR-P-E-F-0000001237.dcoi
Heroïne op medisch voorschrift levert gezondheidswinst op bij langdurig heroïneverslaafden Persbericht , 4-2-2002 De door minister Borst van Volksgezondheid , Welzijn en Sport ( VWS ) ingestelde Centrale Commissie Behandeling Heroïneverslaafden ( CCBH ) heeft een grootschalig onderzoek afgerond naar het effect van heroïne op medisch voorschrift bij langdurig heroïneverslaafden , die ondanks deelname aan een methadon onderhoudsprogramma nog steeds in een slechte lichamelijke en psychische gezondheidstoestand verkeerden en vaak zeer slecht functioneerden . De CCBH concludeert dat behandeling van deze patiënten met heroïne in combinatie met methadon gedurende 12 maanden meer gezondheidswinst oplevert dan de behandeling met alleen methadon . Na het stoppen van de heroïnebehandeling gaat de gezondheidswinst weer snel verloren . De CCBH adviseert de behandeling met heroïne in combinatie met methadon , onder stringente voorwaarden en als laatste medicamenteuze behandeloptie , in de Nederlandse verslavingszorg te introduceren . Van de naar schatting 25.000 heroïneverslaafden in Nederland worden er ongeveer 13.000 behandeld in een methadon onderhoudsprogramma . Met 5.000 van hen gaat het goed . Zij gebruiken geen illegale drugs meer , zijn in een goede gezondheidstoestand en hebben hun plaats in de maatschappij weer ingenomen . De overige 8.000 methadonpatiënten hebben onvoldoende baat bij deze behandeling . Zij blijven ondanks de methadon regelmatig illegale drugs gebruiken , zijn vaak crimineel en ziek en leiden veelal een gemarginaliseerd bestaan . In 1996 heeft minister Borst de Centrale Commissie Behandeling Heroïneverslaafden ( CCBH ) verzocht een onderzoek uit te voeren naar de gewenste en ongewenste effecten van gecontroleerde verstrekking van heroïne aan chronisch , therapieresistente heroïneverslaafden die onvoldoende baat hebben gehad bij deelname aan een methadon onderhoudsprogramma . In de periode 1998 - 2001 zijn door de CCBH in totaal 549 patiënten onderzocht in twee klinische onderzoeken : 174 patiënten die de heroïne voornamelijk spuiten en 375 patiënten die de heroïne voornamelijk roken . In deze onderzoeken werden patiënten die gedurende 6 of 12 maanden heroïne en methadon voorgeschreven kregen vergeleken met patiënten die gedurende dezelfde periode alleen methadon kregen aangeboden . Verder werd onderzocht wat er gebeurde wanneer de behandeling met heroïne op medisch voorschrift na 6 of 12 maanden werd beëindigd . De resultaten van het onderzoek laten zien dat heroïne in combinatie met methadon bij deze patiënten effectiever was dan behandeling met alleen methadon . In de groep die heroïne kreeg voorgeschreven was het aantal patiënten dat gunstig reageerde 20 - 25 % hoger dan in de groep met alleen methadon . Het ging daarbij zowel om klinisch relevante verbeteringen in de lichamelijke en psychische toestand van de patiënt als om duidelijke verbeteringen in het sociaal functioneren , inclusief afname van de criminaliteit . Heroïne op medisch voorschrift leidde bovendien tot enige daling in het gebruik van cocaïne . Twee maanden na de vooraf overeengekomen beëindiging van de behandeling met heroïne was ruim 80 % van de patiënten ernstig verslechterd en was de opgebouwde gezondheidswinst volledig verloren gegaan . Uit het onderzoek kwam verder naar voren dat heroïne op medisch voorschrift veilig en beheersbaar was en geen extra overlast veroorzaakte . Op basis van de bevindingen uit het onderzoek doet de CCBH de volgende aanbevelingen : introduceer in Nederland , onder stringente voorwaarden en als laatste farmacotherapeutische interventie , een gecontroleerde , medische verstrekking van heroïne in combinatie met methadon voor chronisch , therapieresistente verslaafden , die zonder voldoende resultaat zijn behandeld in een methadon onderhoudsprogramma ; bevorder de aanvraag voor registratie van heroïne als geneesmiddel en ; ontwikkel een kwaliteitssysteem voor de verstrekking van heroïne op medisch voorschrift . De bovenstaande rapporten zijn ook beschikbaar op de . Op deze website is een korte video te zien , waarop de praktijk van de vertrekking in beeld is gebracht . De tekst van het Engelstalige rapport en van de uitgebreide Nederlandse samenvatting kunnen worden besteld bij de CCBH . Dit persbericht is uitgebracht onder veranwoordelijkheid van de Centrale Commissie Behandeling Heroïneverslaafden ( CCBH ) .

WR-P-E-F-0000001238.dcoi
Edocra Persbericht , 4-2-2002 Vanaf 1999 wordt in vijf verslavingszorginstellingen in Nederland ( Novadic als initiatiefnemer , Parnassia , Kentron , Jellinek en De Grift ) onderzocht welke methode van detoxificatie gevolgd door goede vervolgbehandeling het meest effectief is bij patiënten die kampen met afhankelijkheid van opiaten zoals heroïne en methadon . De eerste fase van EDOCRA 1 ) waarover nu gerapporteerd wordt , betreft het beantwoorden van de vraag of algehele anesthesie ( narcose ) meerwaarde heeft bij het toepassen van snelle detoxificatie met een opiaatantagonist . Anders gezegd : Is afkicken onder narcose effectief ? De complexe interventie van algehele anesthesie is uitgevoerd in het ziekenhuis Bernhoven in Veghel , het Ignatius ziekenhuis in Breda en het medisch centrum Haaglanden in 's Gravenhage . Het EDOCRA onderzoek wordt gefinancierd door het Ministerie van Volksgezondheid , Welzijn en Sport en ZonMW . In het onderzoek zijn 282 patiënten betrokken waarvan er 275 daadwerkelijk gestart zijn met de detoxificatie met de opiaatantagonist naltrexon . De toewijzing aan één van beide behandelingsvarianten werd bepaald door het lot . Van de totale groep zijn 141 patiënten behandeld met de methode die gebruik maakt van algehele anesthesie . Er blijken geen verschillen te bestaan tussen de twee groepen als het gaat om een groot aantal kenmerken van de patiënten gemeten voor aanvang van de detoxificatie . Het follow-up percentage één maand na detoxificatie bedraagt 94 % . De gegevens zijn van dien aard dat betrouwbare uitspraken gedaan kunnen worden over de vraag of algehele anesthesie toegevoegde waarde heeft . Uit het onderzoek blijkt dat de beide methoden even effectief zijn . Dat wil zeggen dat algehele anesthesie geen toegevoegde waarde heeft op het effect van snelle detoxificatie met een opiaatantagonist . Daarmee is ook vastgesteld dat de financiële middelen die in dit verband worden ingezet voor algehele anesthesie niet efficiënt worden aangewend . Beide methoden hebben - zelfs als zeer strenge criteria worden aangelegd voor het vaststellen van succes - een bevredigend resultaat als het gaat om het realiseren van abstinentie één maand na start van de detoxificatie . Dit is in overeenstemming met eerdere studies die aantoonden dat snelle detoxificatie superieur is aan de traditionele methode van detoxificatie door geleidelijke methadonafbouw . De eerste aanbeveling van de onderzoekers op basis van de resultaten van EDOCRA is dat algehele anesthesie niet meer wordt toegepast bij snelle detoxificatie met een opiaatantagonist bij patiënten met afhankelijkheid van opiaten . De tweede aanbeveling betreft de continuering van de snelle detoxificatiemethode in de periode tot afronding van de EDOCRA studie eind 2003 . De methode dient in Nederland operationeel te blijven in de centra die inmiddels ervaring en affiniteit hebben met deze methode en dient geïntroduceerd te worden in minstens één ander centrum . Ten derde dient de indicatiestelling van de snelle detoxificatie in Nederland centraal op één punt plaats te vinden en te worden gebaseerd op positieve voorspellers van succes , zoals die uit deze studie zijn gebleken .

WR-P-E-F-0000001239.dcoi
Overheid blijft verantwoordelijk voor vaccinlevering Persbericht , 1-2-2002 De ministerraad heeft op voorstel van minister Borst van Volksgezondheid , Welzijn en Sport besloten dat de mogelijkheid moet blijven bestaan om onder overheidsverantwoordelijkheid vaccins te ontwikkelen en produceren . De minister van VWS is verantwoordelijk voor de samenstelling en uitvoering van het Rijksvaccinatieprogramma . Het Rijksinstituut voor Volksgezondheid en Milieu ( RIVM ) levert de vaccins voor dit programma , waarmee kinderen worden ingeënt tegen diverse ziekten . Per ziekte kan besloten worden om vaccins in te kopen bij de farmaceutische industrie of om het zelf te ontwikkelen en produceren . De ministerraad acht het voor de volksgezondheid wenselijk om zelf de mogelijkheid te houden vaccins te ontwikkelen en produceren . Daarmee kan de beschikbaarheid van vaccins , ook in noodsituaties , het beste gewaarborgd blijven . Dit persbericht is op vrijdag 1 februari 2002 - na afloop van de ministerraad - uitgebracht door de Rijksvoorlichtingsdienst .

WR-P-E-F-0000001240.dcoi
Commissie : Forse reductie mogelijk van administratieve lasten in de zorg Persbericht , 29-1-2002 Vandaag heeft de Commissie terugdringing administratieve lasten zorgsector ( Commissie De Beer ) haar eindrapport ' Minder regels , meer zorg ' aangeboden aan minister Borst van Volksgezondheid , Welzijn en Sport . Het rapport doet verslag van de bevindingen van de commissie die door de minister van VWS is ingesteld met als opdracht concrete voorstellen te ontwikkelen tot terugdringing van de administratieve lasten in de zorgsector . Uitgaande van de belangrijkste oorzaken van de administratieve lasten draagt de commissie vier algemene oplossingen aan . Ten eerste preventie : zorg er voor dat er geen onnodige lasten bijkomen . Ten tweede onderhoud : blijf kritisch kijken naar de lasten van bestaande regels . Ten derde minder plichten : schrap onnodige verplichte handelingen . Tenslotte een betere uitvoering : voorkom doublures in verplichtingen en stroomlijn die verplichtingen die erg op elkaar lijken , maar toch net even anders zijn . Daarnaast bevat het rapport tal van specifieke aanbevelingen die kunnen leiden tot een flinke vermindering van de administratieve belasting van de zorgsector . Sommige suggesties kunnen relatief snel worden ingevoerd . Zo kunnen van de 30 enquêtes waarmee de zorgsector door of namens de overheid wordt geconfronteerd , er 11 worden geschrapt zonder dat informatieverlies optreedt omdat deze gegevens uit andere enquêtes kunnen worden afgetapt . Het verplicht nasturen van al eerder elektronisch gegeven recepten van arts naar apotheker is overbodig en kan volgens de commissie worden afgeschaft . Voor andere voorstellen is meer tijd nodig . Voorbeelden zijn de inhaalslag op automatiseringsgebied die de zorg volgens de commissie moet maken en de ontwikkeling van de verplichte jaarverslaglegging tot een centraal informatie- en verantwoordingsdocument . De commissie wijst er ook op dat de zorgsector zichzelf nogal wat lasten oplegt , bijvoorbeeld via enquêtes van brancheorganisaties . De Commissie heeft becijferd dat de totale administratieve lasten van regelgeving die speciaal van toepassing is op de zorg 1 miljard euro bedragen . Het besparingspotentieel van de voorstellen van de Commissie De Beer is berekend op 300 miljoen euro . Daarnaast leiden lagere administratieve lasten tot een vermindering van irritatie , plezieriger werk en een betere bedrijfsvoering . ICT is een kernvoorwaarde om de voorstellen van de Commissie te realiseren en hiervoor zijn grote investeringen vereist . Volgens de Commissie kunnen de opbrengsten van een succesvolle terugdringing van administratieve lasten ondermeer worden aangewend om deze investeringen mee te financieren . Dit persbericht gaat uit onder verantwoordelijkheid van de Commissie terugdringing administratieve lasten zorgsector .

WR-P-E-F-0000001241.dcoi
Vastbinden van patiënten met Zweedse band risicovol Persbericht , 28-1-2002 De risico's van het vastbinden van patiënten met de zogenoemde Zweedse band zijn onvoldoende bekend , ondanks dat de Inspectie voor de Gezondheidszorg hier de afgelopen jaren al verschillende keren op heeft gewezen . Medewerkers zien de Zweedse band als een middel dat gevaar voorkomt , niet als een hulpmiddel dat zelf gevaar op kan leveren . Dat blijkt uit het onderzoek ' Risico's bij het gebruik van de Zweedse band in de gehandicaptenzorg ' dat de Inspectie vandaag uitbrengt . Uit het onderzoek blijkt verder dat er onvoldoende wordt nagedacht over alternatieve methoden en dat er onvoldoende aandacht is voor richtlijnen en vaardigheidstraining . Deze problemen zijn niet alleen aan de orde in de gehandicaptenzorg . Eerder deed de Inspectie al onderzoek in de algemene ziekenhuizen ( 1996 ) en de verpleeghuiszorg ( 2000 ) . De problemen blijken bovendien uit de meldingen die jaarlijks bij de Inspectie binnenkomen over calamiteiten als gevolg van onjuiste toepassing van fixatiemateriaal . Deze meldingen betreffen zowel patiënten die ernstig letsel oplopen als patiënten die overlijden als gevolg van verstikking of verhanging . De Inspectie beveelt aan richtlijnen op te stellen over wanneer en hoe men verantwoord tot gebruik van de Zweedse band over gaat . Er moeten zo min mogelijk vrijheidsbeperkende maatregelen worden gebruikt . Men moet meer gebruik maken van minder risicovolle alternatieven voor de Zweedse band , zoals een laag bed of een matras op de grond zodat de cliënt niet hard uit bed valt , of elektronische middelen als een belmatje . Om de Zweedse band op een verantwoorde manier toe te passen moet er meer aandacht zijn voor de voorschriften in de gebruiksaanwijzing . Zo moet de Zweedse band in combinatie met een bedhek worden gebruikt en is de observatie van cliënten vereist . Fabrikanten en leveranciers van fixatiemateriaal moeten deze voorzien van een adequate Nederlandstalige gebruiksaanwijzing . Bovendien moeten fabrikanten zich actief laten informeren over de ervaringen van beroepsbeoefenaren die de Zweedse band toepassen . Dit persbericht verschijnt onder verantwoordelijkheid van de Inspectie voor de Gezondheidszorg

WR-P-E-F-0000001242.dcoi
Extra geld voor jeugdgezondheidszorg Persbericht , 25-1-2002 De ministerraad heeft op voorstel van staatssecretaris Vliegenthart van Volksgezondheid , Welzijn en Sport ingestemd met een wettelijke verankering van de basistaken van de jeugdgezondheidszorg in de nieuwe Wet op de collectieve preventie . Dit betekent dat elk kind voortaan vanuit de jeugdgezondheidszorg hetzelfde wettelijk gegarandeerde pakket aan preventieve zorg krijgt aangeboden . De invoering van het basispakket betekent dat gemeenten verantwoordelijk worden voor de uitvoering van de gehele jeugdgezondheidszorg : van de activiteiten voor de 0 tot 4 jarigen door de consultatiebureaus tot de jeugdgezondheidszorg voor oudere kinderen . De consultatiebureaus vallen nu nog onder de thuiszorg en worden vanuit de AWBZ betaald . Daarnaast heeft het kabinet besloten per 1 januari 2003 het budget voor de jeugdgezondheidszorg structureel met 16 miljoen euro te verhogen . Het geld zal worden gebruikt voor de verbetering van de kwaliteit van de consultatiebureaus . Dit persbericht is op vrijdag 25 januari 2002 - na afloop van de ministerraad - uitgebracht door de Rijksvoorlichtingsdienst .

WR-P-E-F-0000001243.dcoi
Kabinet verzwaart en verbreedt Nederlandse voedselautoriteit Persbericht , 22-1-2002 Het kabinet wil de Nederlandse Voedselautoriteit ( NVA ) verzwaren tot een onafhankelijke organisatie met meer en bredere bevoegdheden , waarin de publieke keurings-en controle-instellingen op het terrein van voedselgerelateerde en niet-voedselgerelateerde producten worden samengebracht . In deze publiekrechtelijke organisatie krijgen zowel de Keuringsdienst van Waren ( KvW ) als belangrijke onderdelen van de Rijksdienst voor de Keuring van Vee en Vlees ( RVV ) een plaats . De normstelling ten behoeve van de volksgezondheid en gezondheidsbescherming is de verantwoordelijkheid van het ministerie van Volksgezondheid , Welzijn en Sport . Het ministerie van Landbouw , Natuurbeheer en Visserij is verantwoordelijk voor de gehele voedselproductie , - keten en - kolom , mede vanuit consumentenbelangen gezien . Het werkgebied van de NVa omvat dat van de huidige KvW en gedeeltelijk de RVV , inclusief de daarbij behorende handhavingstaken . De nieuwe organisatie komt onder leiding te staan van een directeur-generaal . Met deze taakuitbreiding wordt de NVa een sterke , onafhankelijke toezichthouder met de status van een agentschap , die het vertrouwen van de consument in de veiligheid van het voedsel kan herstellen . De onafhankelijke NVA en haar bevoegdheden zullen juridisch verankerd moeten worden . Het kabinet denkt daarbij aan het model dat voor het RIVM is gekozen . Dit houdt onder andere in dat de beide betrokken ministers opdrachtgevers zijn en één van hen tevens beheerder . Het Kabinet gaat er vanuit dat VWS de rol van beheerder zal vervullen . De project directeur-generaal die de NVa wettelijk vorm moet geven en tegelijkertijd de organisatie moet opbouwen en operationeel maken , zal op korte termijn worden benoemd .

WR-P-E-F-0000001244.dcoi
Intensieve zorg voor kinderen kan beter Persbericht , 21-1-2002 Er is een tekort aan plaatsen van ruim 25 procent op de intensive care voor kinderen ( PICU ) . Dit blijkt uit het rapport " Pediatrische intensive care in Nederland " dat de Inspectie voor de Gezondheidszorg vandaag aan minister Borst van VWS heeft aangeboden . Het gaat om minimaal 23 plaatsen . Voor twaalf daarvan is wel budget bij de ziekenhuizen , maar kan dat niet worden benut door een tekort aan verpleegkundigen en dokters . Voor de elf andere plaatsen is op dit moment geen geld beschikbaar . Ziektes verlopen bij kinderen vaak anders dan bij volwassenen . De behandeling van kinderen is technisch anders en vereist specifieke vaardigheden . Daarom zijn er in acht ziekenhuizen speciale PICU's ingericht . Het tekort aan PICU-plaatsen leidt er ongeveer duizend keer per jaar toe dat er geen passend bed is voor een kind dat plotseling ernstig ziek is . Vooral in de wintermaanden is het tekort merkbaar , omdat er dan veel infecties zijn die tot ernstige longproblemen bij kinderen kunnen leiden . Gemiddeld wordt twee keer per dag ergens in Nederland een kinderarts geconfronteerd met een kind dat acuut intensieve zorg nodig heeft . Maar niet altijd is er een kinderarts of anesthesioloog beschikbaar die ervaring heeft met de opvang van acute problemen op de kinderleeftijd . In ongeveer de helft van de algemene ziekenhuizen zijn er slechts één of twee medewerkers die ervaring hebben op dit gebied . Daarom is de eerste opvang van ernstig zieke kinderen niet altijd adequaat . Vaak worden kinderen verpleegd op een gewone IC-afdeling voor volwassenen , soms moeten zij in het buitenland worden behandeld of kan er helemaal geen plaats worden gevonden . Dit vindt de Inspectie een ernstige tekortkoming . Om een ernstig ziek kind passende zorg te kunnen bieden , wordt duizend keer per jaar een overplaatsing naar een PICU gevraagd . Het vervoer van zo'n kind is een precaire zaak en tijdens het transport kan de toestand van het kind achteruit gaan . De Inspectie constateert dat het ambulancepersoneel vaak onvoldoende opleiding en ervaring heeft voor het vervoer van deze kinderen . Ook de standaarduitrusting van de ambulance is niet geschikt voor dit vervoer . De Inspectie doet onder meer de volgende aanbevelingen : De capaciteit van de PICU's moet met minimaal 23 plaatsen worden uitgebreid , om ieder kind die dat nodig heeft intensieve zorg te kunnen bieden . Iedere regio moet zelf de verantwoordelijkheid nemen voor de gehele zorgketen , dat wil zeggen van de eerste opvang tot het transport , de behandeling en de nazorg . De personele bezetting van de PICU's moet voldoende zijn om transport tussen ziekenhuizen te kunnen begeleiden . Er moet een landelijke registratie van beschikbare IC-plaatsen , waaronder die van de PICU , worden opgezet . Er is bijzondere zorg nodig voor kinderen die zeer langdurig op een PICU opgenomen zijn . Voor deze kinderen moeten aparte faciliteiten komen , omdat de PICU voor een zo langdurige opname van een kind in wezen een ongeschikte omgeving is . De Inspectie vindt dat het geld voor de intensieve zorg voor kinderen , ook daadwerkelijk daaraan moet worden besteed . De overheid kan dat wettelijk regelen door de PICU onder de werking van de Wet op de Bijzondere Medische Verrichtingen ( WBMV ) te brengen . Dit persbericht verschijnt onder verantwoordelijkheid van de Inspectie voor de Gezondheidszorg

WR-P-E-F-0000001245.dcoi
Landelijke kwaliteitsregels peuterspeelzalen Persbericht , 18-1-2002 Er komen op korte termijn landelijke regels voor de kwaliteit van de opvang in peuterspeelzalen . Die gaan over zaken als de inrichting van de ruimte voor de peuters , hygiëne veiligheid , groepsgrootte , opleiding van personeel , de wijze van omgaan met peuters en inspraak van ouders . Het kabinet heeft hiertoe besloten op voorstel van staatssecretaris Vliegenthart van Volksgezondheid , Welzijn en Sport . Momenteel gelden er ook al regels , maar die kunnen per gemeente sterk afwijken . Peuterspeelzaalwerk is een verantwoordelijkheid van gemeenten . Met de nieuwe regels worden de eisen aan peuterspeelzalen vergelijkbaar met die van kinderopvang voor 0 tot 4-jarigen . Het kabinet heeft ook gesproken over de toekomst van de peuterspeelzalen en over de vraag of die op termijn onder de nieuwe Wet Basisvoorziening Kinderopvang ( WBK ) of onder onderwijswetgeving moeten vallen , of onderdeel blijven van het gemeentelijk jeugdbeleid . Hierover is nog geen beslissing genomen . Het kabinet vindt wel dat peuterspeelzalen voor alle inkomensgroepen toegankelijk moet blijven . Dit persbericht is op 18 januari 2002 door de Rijksvoorlichtingsdienst uitgebracht na afloop van de ministerraad

WR-P-E-F-0000001246.dcoi
Vliegenthart vraagt keuringsdienst om advies voedingssupplementen Persbericht , 10-1-2002 Staatssecretaris Margo Vliegenthart ( VWS ) heeft de Keuringsdienst van Waren om advies gevraagd over de voorlopige uitkomst van een onderzoek naar het voorkomen van dopinggeduide stoffen in door sporters gebruikte voedingssupplementen . Ze wil weten wat hiervan de oorzaak kan zijn en welke maatregelen genomen moeten worden om daar verbetering in te brengen . Ook wil de staatssecretaris weten in hoeverre de regelgeving van de Warenwet op het gebied van samenstelling en etikettering van deze producten voldoende is nageleefd . Het onderzoek zal tenminste enkele weken in beslag namen . De sportkoepel NOC*NSF maakte vorige week bekend dat voorlopig uit een onderzoek naar voedingssupplementen van de sporters voor de Olympische Spelen blijkt dat een op de vier producten stoffen bevat die op de dopinglijst van het IOC staan . De hoeveelheden zijn zo gering dat sporters niet direct positief zullen worden bevonden maar in combinatie met andere stoffen , hevige inspanning of klimatologische omstandigheden is dit wellicht mogelijk . De uitgangspunten van de Warenwet zijn anders dan die van de sportregelgeving zoals onder meer vastgelegd in de dopinglijst van het IOC . Voor de Warenwet geldt echter wel dat stoffen op het etiket vermeld moeten worden indien ze zijn toegevoegd . Op dit moment is het niet duidelijk of het gaat om bewuste toevoeging , verontreiniging of stoffen die van nature al in de afzonderlijke ingrediënten voorkomen . Daarnaast wil Vliegenthart van de Keuringsdienst weten of de aangetroffen hoeveelheden effecten kunnen hebben op gewone , recreatieve sporters of bij intensief gebruik buiten de georganiseerde sport , bijvoorbeeld in sportscholen . De staatssecretaris ziet in de voorlopige uitkomsten van het onderzoek een bevestiging van de noodzaak om in het kader van preventief gezondheidsbeleid tot een gezamenlijk gedragen adequaat informatiesysteem over voedingssupplementen te komen voor de consument . Hierin moet duidelijk worden gemaakt wat voedingssupplementen precies bevatten aan bestanddelen en wat hun werking is . De branche zou daarbovenop met een certificering kunnen komen . Vliegenthart benadrukt dat naast de wenselijkheid van dat informatiesysteem , het voldoen aan wettelijke eisen ook bij voedingssupplementen voorop moet blijven staan . Ook in internationaal verband ( EU , IOC ) zal de staatssecretaris aandacht vragen voor de situatie m.b.t. voedingssupplementen in de sport .

WR-P-E-F-0000001247.dcoi
Acute gevallen altijd helpen Persbericht , 9-1-2002 Inspecteur Generaal voor de Gezondheidszorg , J. Herre Kingma , hecht er aan duidelijkheid te verschaffen over zijn uitspraken in het televisieprogramma Nova van 7 januari 2002 . Kingma heeft niet gezegd en ook nooit bedoeld te zeggen dat artsen vanwege gebrek aan capaciteit zouden moeten kiezen op basis van leeftijdscriteria . Hier heeft hij expliciet in Nova op gewezen . ' Een goede medische indicatiestelling moet bijdragen aan de beslissing van arts en patiënt of iemand in aanmerking komt voor een bed op de intensive care . Dat is heel wat anders dan selectie plegen . Uiteraard moet je acute gevallen altijd kunnen helpen , jong of oud , arm of rijk , ' aldus Kingma . Er is geen ruimte tussen de opvattingen van Kingma en minister Borst van VWS over de aanpak van de problematiek . Kingma : ' Iedereen vindt dat er meer IC-bedden moeten komen met voldoende personeel dat daarvoor gekwalificeerd is . Ik ook . Mede daarom heeft de minister eind vorig jaar een stuurgroep in het leven geroepen om met suggesties voor oplossingen te komen . Zoals het antwoord op de vraag hoe je aan meer personeel kunt komen , en waar er nog bedden vrij zijn . Deze stuugroep komt dit voorjaar met een plan van aanpak . ' ' Intussen blijf ik van mening dat er altijd keuzes moeten worden gemaakt . Dat is het gevolg van de budgettering waar we al sinds 1983 mee geconfronteerd worden . Maar die keuzes moet je in overleg met de patiënt maken op basis van goede argumenten . Voor acute patiënten , jong of oud , moet altijd een IC-bed en voldoende personeel klaarstaan . Maar de andere kant is dat er nu mensen IC-bedden bezet houden die in een ander ziekenhuisbed thuishoren , ' aldus Kingma . Dit persbericht verschijnt onder verantwoordelijkheid van de Inspectie voor de Gezondheidszorg

WR-P-E-F-0000001248.dcoi
Resultaten onderzoek voedingssupplementen verontrustend Persbericht , 7-1-2002 In opdracht van NOC*NSF en in samenwerking met VWS en NeCeDo zijn TNO en RIVM enige tijd geleden een onderzoek gestart rondom specifieke voedingssupplementen onder de sporters die zich voorbereiden op de Olympische Spelen in Salt Lake City . TNO en RIVM hebben tot nu toe 55 van de 69 ingeleverde supplementen getest op dopinggeduide stoffen . NOC*NSF is verontrust over de resultaten van dit onderzoek dat grotendeels is afgerond . In 25 % van de tot op heden onderzochte voedingssupplementen zijn sporen van dopinggeduide stoffen aangetroffen die niet vermeld staan op de verpakking . Bij dit percentage is uitgegaan van de grenswaardes ( van de dopinggeduide stoffen ) die vooraf zijn vastgesteld en gepresenteerd voor de uitvoering van het onderzoek . Deze grenswaardes komen overeen met de grenswaardes die internationaal , o.a. bij het onderzoek in Keulen , zijn gebruikt . In alle gevallen gaat het om dusdanig geringe concentraties dat er geen direct gevaar lijkt te bestaan voor een positieve dopingcontrole . Wél zijn er mogelijk risico's verbonden aan deze concentraties vanwege een cumulatie van en / of in combinatie met voeding ( bijv. koffie , cola ) en / of andere voedingssupplementen en / of een katalyserende werking van bepaalde stoffen op de hormoonhuishouding en / of een versterking door lichamelijke inspanning in bijzondere omstandigheden ( kou , hoogte , warmte ) met als gevolg een verstoorde vochtbalans ( zweten ) . Hierdoor kan een concentratieverhoging optreden waardoor een positieve dopingcontrole niet valt uit te sluiten . Alle direct betrokken sporters zijn inmiddels persoonlijk en op vertrouwelijke basis door NOC*NSF geïnformeerd over de uitkomsten van het onderzoek . Daarnaast zijn , in overleg met de NOC*NSF Atleten Commissie , alle A en B sporters , begeleiders en sportbonden nogmaals gewezen op de mogelijke risico's van het gebruik van voedingssupplementen . Uiteraard gebeurt dit met behoud van alle vertrouwelijkheid en anonimiteit zoals dit bij aanvang van het onderzoek is gegarandeerd . Inmiddels hebben NOC*NSF en het RIVM ook de Inspectie van Volksgezondheid geïnformeerd over de resultaten van dit onderzoek vanwege de aanwezigheid ( in één geval ) van een spoor van een in de maatschappij verboden stimulantium ( ' designer drug ' ) . Daarnaast zal de Keuringsdienst van Waren op de hoogte worden gesteld van de uitkomsten van het onderzoek . De resultaten van dit onderzoek ondersteunen het standpunt van NOC*NSF , eerder genoemde partners en de branchevereniging van voedingsupplementen ( Natuur- en gezondheidsProducten Nederland ) om op korte termijn met een informatie- en analysesysteem te komen die (top)sporters voldoende waarborgen biedt inzake het gebruik van voedingsupplementen en die een verantwoorde keuze uit voedingssupplementen mogelijk maakt . Dit persbericht is uitgegeven onder verantwoordelijkheid van NOC*NSF .

WR-P-E-F-0000001249.dcoi
Jeugdigen krijgen eenduidig recht op zorg Persbericht , 19-12-2001 Jongeren met problemen , hebben in de toekomst een wettelijk recht op jeugdzorg . Het moet wel duidelijk zijn dat de jeugdige die zorg ook echt nodig heeft . Het Bureau jeugdzorg moet die noodzaak objectief en onafhankelijk vaststellen . Dit bureau wordt in alle provincies en de drie grootstedelijke regio's de centrale toegangspoort voor de jeugdzorg . Dit staat in het wetsontwerp voor de nieuwe Wet op de jeugdzorg dat staatssecretaris Vliegenthart van VWS en staatssecretaris Kalsbeek van Justitie woensdag bij de Tweede Kamer hebben ingediend . De nieuwe wet moet meer tegemoet komen aan de werkelijke behoefte van de jeugdige aan hulp en minder uitgaan van het klassieke aanbod van de bestaande instellingen in de jeugdzorg . Ook moet meer zorg-op-maat geleverd worden . Provincies en de grootstedelijke regio's Amsterdam , Rotterdam en Haaglanden zijn verantwoordelijk voor de planning en financiering van het Bureau jeugdzorg . Zij moeten ook zorgen dat er voldoende en goede jeugdzorg is voor zover dat onder de nieuwe wet valt . Bureau jeugdzorg toegangspoort De Wet op de jeugdzorg komt straks in de plaats van de huidige Wet op de jeugdhulpverlening . De wet sluit aan bij twee andere wetten die betrekking hebben op hulpverlening aan jongeren ; de AWBZ voor jongeren met psychische problemen of met een lichte , verstandelijke handicap en de Beginselenwet Justitiële Inrichtingen , voor jongeren die via de kinderrechter met jeugdzorg in aanraking komen . Het Bureau jeugdzorg wordt de inhoudelijke toegangspoort voor alle jeugdhulpverlening : de vrijwillige jeugdhulpverlening , de geestelijke gezondheidszorg voor jeugdigen , de zorg voor jeugdige verstandelijk gehandicapten en de civielrechtelijke plaatsingen in justitiële jeugdinrichtingen . Het Bureau jeugdzorg voert justitiële jeugdbeschermingsmaatregelen en jeugdreclassering uit . Ook jeugdigen met opvoedingsproblemen en hun ouders kunnen bij het Bureau jeugdzorg terecht . Het Bureau jeugdzorg beoordeelt op onafhankelijke wijze en stelt vast welke zorg noodzakelijk is . Daarnaast begeleidt het Bureau de jeugdigen en de ouders gedurende de hulpverlening . Het Advies- en Meldpunt Kindermishandeling is ook onderdeel van het Bureau jeugdzorg . Tenslotte heeft het Bureau jeugdzorg preventieve taken en neemt bijvoorbeeld deel aan lokale netwerken voor hulp aan jeugdigen .

WR-P-E-F-0000001250.dcoi
Projectleider ` sport , bewegen en gezondheid ' bij VWS Persbericht , 14-12-2001 Maarten Koornneef ( 50 ) is aangesteld als projectleider bij het ministerie van Volksgezondheid , Welzijn en Sport voor de uitvoering van de kabinetsnota Sport , bewegen en gezondheid . De nota van staatssecretaris Vliegenthart is een impuls voor de sportgezondheidszorg , gezonde sport en lichaamsbeweging en verdere blessurepreventie . De nota is afgelopen zomer naar de Tweede Kamer gestuurd ; thans wordt een plan van aanpak voor uitvoering opgesteld . Koornneef is sportarts en Master of Public Health . Hij was onder meer chef-arts van de Olympische ploeg naar de Winterspelen van Calgary in 1988 en heeft diverse bestuurlijke functies bekleed in de sportgeneeskunde . Koornneef werkte eerder op het ministerie van VWS en was daar onder meer betrokken bij de oprichting van het Nederlands Centrum voor Dopingvraagstukken ( NeCeDo ) en bij internationaal anti-dopingbeleid . De werkzaamheden van Koornneef voor ' Sport , bewegen en gezondheid ' beginnen op 1 januari 2002 ; hij blijft voorlopig ook directeur van Doping Controle Nederland ( DoCoNed ) , totdat er een geschikte opvolger gevonden is .

WR-P-E-F-0000001251.dcoi
Kleurstoffen in tatoeages kunnen gevaarlijk zijn Persbericht , 14-12-2001 Minister Borst is bezorgd over het gebruik van kleurstoffen voor tatoeages en permanente make-up . Aanleiding hiervoor is een recent onderzoek van de Keuringsdienst van Waren in samenwerking met de GGD's uit Amsterdam en Groningen . Hieruit blijkt dat veel kleurstoffen die gebruikt worden in tatoeageshops en schoonheidssalons van slechte kwaliteit zijn . De minister van Volksgezondheid zal regelgeving afkondigen waarbij het verwerken van de verdachte pigmenten in deze kleurstoffen wordt verboden . Daarnaast zal de minister hygiëne-eisen gaan stellen aan de kleurstoffen in tatoeageshops en schoonheidssalons . Tatoeages en permanente make-up ( eyeliner , lipcontour , wenkbrauw ) worden onder jongeren steeds populairder . Het aantal tatoeageshops ( 1000 ) en schoonheidssalons ( 1500 ) is de afgelopen jaren snel gegroeid en blijft groeien . Naar schatting hebben in Nederland 300.000 mensen een tatoeage of permanente make-up . Uit het onderzoek van de Keuringsdienst van Waren blijkt dat 10 % van de kleurstofmonsters besmet was met ziekteverwekkende bacteriën . Bij het aanbrengen van tatoeages of make-up kunnen deze bacteriën huidinfectie veroorzaken . De besmetting ontstaat vooral doordat in de salons en shops niet hygiënisch wordt gewerkt en verpakkingen te lang blijven openstaan . Daarnaast zijn in 18 % van de monsters verdachte kankerverwekkende stoffen ( azokleurstoffen ) en diverse zware metalen in hoge concentraties aangetroffen . Het Rijksinstituut voor Volksgezondheid en Milieu doet een aanvullend onderzoek naar de effecten van de gevonden zware metalen .

WR-P-E-F-0000001252.dcoi
Bewindslieden willen kinderombudsman Persbericht , 7-12-2001 Er moet een wettelijke regeling komen voor een nieuw onafhankelijk instituut Kinderombudsman . Staatssecretaris Kalsbeek ( Justitie ) en staatssecretaris Vliegenthart ( VWS ) hebben hierover een brief aan de Tweede Kamer gestuurd . De Kinderombudsman zou moeten gaan toezien op de naleving van het VN-verdrag voor de rechten van het kind , de regering gevraagd en ongevraagd adviseren en op grond van klachten actie ondernemen . De Kinderombudsman dient met andere instellingen samen te werken om te voorkomen dat meerdere instanties dezelfde taken uitvoeren . De bewindslieden hebben op verzoek van de Tweede Kamer onderzoek laten doen naar de ervaringen met een Kinderombudsman in een aantal andere landen en de mogelijkheden van een wettelijke regeling onderzocht . Ook is in samenwerking met de stichting Nationaal Jeugddebat met jongeren overlegd . Jongeren zijn positief over de instelling van een Kinderombudsman , maar stellen goede toegankelijkheid , het betrekken van jongeren bij de oprichting van het instituut en herkenbaarheid van de voorziening als voorwaarde . Ook willen zij dat jongeren een stem krijgen in de aanstelling van de Kinderombudsman . De hoofdtaak van de Kinderombudsman zal volgens de bewindslieden moeten zijn om ervoor te zorgen dat Nederland het VN-verdrag voor de Rechten van het Kind goed naleeft . De Kinderombudsman moet hierover jaarlijks verslag uitbrengen . Daarnaast zal de Kinderombudsman erop moeten toezien dat jongere gebruik kunnen maken van bestaande regelingen om beklag te doen . De Kinderombudsman zal zelf niet actief indivuduele klachten afhandelen , maar kan op grond van klachten die het instituut binnenkrijgt wel knelpunten signaleren en verbeteringen voorstellen . De bewindslieden willen nog deze kabinetsperiode een uitgewerkt voorstel aan de Tweede Kamer voorleggen .

WR-P-E-F-0000001253.dcoi
Verbod op brandgevaarlijke kleding Persbericht , 6-12-2001 Minister Borst van Volksgezondheid , Welzijn en Sport gaat brandgevaarlijke kleding verbieden . Kleding die onmiddellijk vlam vat , mag in Nederland niet worden verhandeld . Dit heeft de minister besloten op basis van een onderzoek dat zij door TNO heeft laten verrichten na de ramp in Volendam . Dit besluit wordt volgend jaar ingediend bij de Europese Commissie zodat de regelgeving begin 2003 in werking kan treden . De stichting Consument en Veiligheid start vandaag , in opdracht van VWS , een campagne over de brandveiligheid van kleding . TNO concludeert in haar rapport dat wettelijke eisen effectiever zijn dan labels in kleding . Andere conclusies zijn : De eisen aan kleding in Nederland moeten overeenkomen met die in het buitenland , waarbij de Verenigde Staten en Zweden als voorbeeld dienen . Dit is nodig om handelsbarrières te voorkomen . Kleding kan geen beschermende rol hebben . Die rol is alleen weggelegd voor bepaalde bedrijfskleding . Eisen stellen aan kleding alleen is niet voldoende . Consumenten zijn ook zelf verantwoordelijk voor brandveiligheid . Momenteel worden geen specifieke eisen gesteld aan de brandveiligheid van kleding . Wel moeten alle producten in Nederland voldoen aan algemene veiligheidseisen die in de Warenwet zijn vastgelegd . Voor nachtkleding heeft de minister al in 1997 een convenant met de kledingbranche opgesteld . In dit convenant staat dat brandgevoelige nachtkleding moet worden voorzien van waarschuwingslabels . Brandwonden door kleding zijn vaak het gevolg van onvoorzichtig gedrag . Daarom start de Stichting Consument en Veiligheid vandaag een campagne . Deze campagne wijst mensen op hun eigen verantwoordelijkheid voor brandveiligheid . De website verschaft informatie en geeft adviezen .

WR-P-E-F-0000001254.dcoi
Kabinet akkoord met wet basisvoorziening kinderopvang Persbericht , 3-12-2001 Ouders krijgen een sterkere positie in de kinderopvang in Nederland . Dat staat in de nieuwe Wet basisvoorziening kinderopvang ( WBK ) die in 2004 van kracht wordt . De wet stimuleert verder dat ouders meer keuzes krijgen bij het uitzoeken van een kinderopvangplaats . De WBK richt zich op dagopvang , buitenschoolse opvang en gastouderopvang voor kinderen tot in beginsel 12 jaar . Het kabinet heeft op voorstel van de staatssecretarissen Vliegenthart ( VWS ) , Verstand ( SZW ) en Bos ( Financiën ) ingestemd met de wet . Het kabinet wil met de WBK voor ouders meer mogelijkheden creëren om arbeid en zorg te combineren en de toegankelijkheid en kwaliteit van kinderopvang verbeteren . De wet is voor advies naar de Raad van State gestuurd . De bewindslieden hebben de Tweede Kamer maandag hierover ingelicht . Uitgangspunt van de wet is dat ouders , werkgever en overheid gezamenlijk bijdragen aan de kosten van kinderopvang . Ouders betalen een inkomensafhankelijke bijdrage . De overheid geeft werkende ouders en bepaalde doelgroepen een financiële bijdrage voor het gebruik van kinderopvang . De bijdrage wordt betaald door de Belastingdienst . De hoogte van de bijdrage is afhankelijk van het inkomen van de ouders en het gebruik en de prijs van de opvang . De werkgever betaalt op basis van CAO-afspraken een uniforme bijdrage , die los staat van het gezinsinkomen . Betaalt de werkgever niet mee , dan geeft de overheid aan de ouders een extra tegemoetkoming . Voor in de wet bepaalde doelgroepen als bijstandsgerechtigden , nieuwkomers , WAO'ers , herintreders en arbeidsgehandicapten , vergoedt de gemeente of de uitkeringsinstantie de werkgeversbijdrage . Op dit moment worden niet de ouders , maar via de gemeenten kinderopvanginstellingen gesusbsidieerd . In de praktijk betekent dit dat op dit moment niet alle ouders profiteren omdat niet alle instellingen subsidie krijgen . Bij inwerkingtreding van de WBK vervallen de bestaande fiscale regelingen voor de kinderopvang . Kwaliteitseisen en medezeggenschap De WBK hanteert als uitgangspunt dat de opvang bijdraagt aan een goede en gezonde ontwikkeling van het kind in een veilige omgeving . Voorts worden uniforme kwaliteitseisen opgenomen waaraan alle instellingen voor kinderopvang moeten voldoen . Gemeenten kunnen geen aanvullende eisen meer stellen . Instellingen moeten zich bij de gemeente melden voordat zij een kinderdagverblijf of een gastouderbureau starten . Gemeenten zijn verantwoordelijk voor het toezicht op de kwaliteit in de kinderopvang , inclusief de pedagogische opzet . De GGD voert dat uit . Hiervoor wordt een landelijk protocol ontwikkeld . De rijksoverheid controleert of het toezicht goed wordt uitgevoerd . De WBK regelt ook medezeggenschap voor ouders , bijvoorbeeld in de instelling van oudercommissies . Kinderopvangbedrijven moeten elke vier jaar beschrijven hoe zij uitvoering geven aan kwaliteitsbeleid , inclusief het pedagogisch beleid en de samenwerking met andere jeugdvoorzieningen in een gemeente . Een openbaar jaarverslag wordt verplicht . Het is de bedoeling dat de wet marktwerking in de kinderopvang stimuleert . De aanbieders van kinderopvang zullen zich moeten richten op de wensen van de ouders . Doordat ouders zelf een budget krijgen , gaan zij eisen stellen aan de prijs en de kwaliteit van de kinderopvang . Door de marktwerking wordt het voor ondernemers in de kinderopvang en particuliere investeerders aantrekkelijk te investeren in de kinderopvang . Enkele ondernemers hebben deze stap vooruitlopend op de WBK al gezet . Ingangsdatum De verwachting is dat de WBK volgend voorjaar bij de Tweede Kamer kan worden ingediend . Het kabinet heeft besloten om de WBK in 2004 in te laten gaan . De tijd tot inwerkingtreding van de WBK wordt gebruikt voor een zorgvuldige voorbereiding van de invoering en de afstemming met alle betrokkenen . Het kabinet heeft ermee ingestemd dat de stimuleringsregeling uitbreiding kinderopvang met een jaar wordt verlengd en dus niet eind 2002 afloopt maar ook in 2003 geldt . Het geld dat nu al is uitgetrokken , blijft beschikbaar . De groei van de kinderopvang zal zich moeten kunnen voortzetten . Daarom zullen de betrokken bewindslieden volgend voorjaar een voorstel doen voor hoeveel plaatsen er in 2003 nog subsidie bij moet komen en welk bedrag daarmee gemoeid is . Met de nu lopende stimuleringsregeling zijn in drie jaar inmiddels 60.000 extra plaatsen in de kinderopvang gerealiseerd ; dat moeten er eind 2002 op grond van het Regeerakkoord uit 1998 in ieder geval 72.000 zijn ; de verwachting is dat dit aantal wordt overtroffen .

WR-P-E-F-0000001255.dcoi
Universitair centrum sportgeneeskunde in Utrecht op weg naar centre of excellence Persbericht , 29-11-2001 De afdelingen Topsportgeneeskunde en Sportgeneeskunde van het UMC Utrecht vormen samen met het Sportmedisch Centrum KNVB in Zeist een nieuw Universitair Centrum Sportgeneeskunde ( UCS ) per één januari 2002 . Het bestuur van het UMC Utrecht , het ministerie van VWS , NOC*NSF en de KNVB hebben hierover vandaag overeenstemming bereikt . De vier partijen willen met het UCS wetenschappelijk onderzoek uitvoeren en topmedische zorg en begeleiding bieden aan top- en breedtesporters . Hiermee is jaarlijks ruim 5,5 miljoen gulden gemoeid . Binnen het samenwerkingsverband zijn sportartsen , wetenschappers en sportfysiotherapeuten werkzaam . Het nieuw op te zetten centrum omvat zowel klinische als wetenschappelijke activiteiten op het gebied van medische- en fysiotherapeutische (top)sportzorg in Nederland . Het centrum zoekt tevens samenwerking met het Sport Medisch Centrum Papendal en legt daarmee de basis voor een sportmedisch netwerk in Nederland . De exploitatie van het nieuwe centrum is , zoals in de aanhef al gemeld , ruim 5,5 miljoen gulden . UMC Utrecht , NOC*NSF en VWS leggen de komende drie jaar ieder jaarlijks 300.000 gulden op tafel voor het UCS , de KNVB 150.000 gulden . Daarnaast heeft staatssecretaris Vliegenthart van VWS voor 2002 een eenmalige bijdrage van van 300.000 gulden toegezegd voor de afdeling sportgeneeskunde . De expertises binnen de afdelingen Topsportgeneeskunde en Sportgeneeskunde UMC Utrecht en het Sportmedisch Centrum KNVB vullen elkaar goed aan . De voorgenomen samenwerking met Papendal zal dit kennisnetwerk nog verder versterken . Het UCS heeft ruime ervaring op het gebied van klinische diagnostiek . De academische omgeving in Utrecht wordt als een belangrijk voordeel gezien voor goede en snelle behandeling van blessures bij (top)sporters . Het ministerie van VWS hecht mede vanwege de plannen uit de kabinetsnota ' Sport , Bewegen en gezondheid ' van afgelopen zomer sterk aan onafhankelijk wetenschappelijk onderzoek op het terrein van sportgeneeskunde dat is gelieerd aan de universiteit . De Raad voor Gezondheidsonderzoek ( RGO ) heeft over de prioriteiten hierbij aanbevelingen gedaan . Met deze samenwerking is de basis gelegd voor het centrum voor (top)sportgeneeskunde in Nederland . Dit is een gezamenlijk persbericht van de Koninklijke Nederlandse Voetbalbond ( KNVB ) , het NOC*NSF , het ministerie van Volksgezondheid , Welzijn en Sport ( VWS ) en het Universitair Medisch Centrum Utrecht ( UMC Utrecht ) .

WR-P-E-F-0000001256.dcoi
Meer vrouwen in besturen sport Persbericht , 29-11-2001 In 2005 moet een kwart van de bestuurders in de sport vrouw zijn . Dit is nog maar een tussenstap want uiteindelijk moet het aantal vrouwen in bestuurlijke functies een afspiegeling zijn van het aantal actieve vrouwen in de sport , namelijk een derde . Op dit moment is slechts ongeveer één op de tien bestuurders in de sport vrouw . Dit heeft staatssecretaris Margo Vliegenthart van VWS donderdag gezegd in Amsterdam op het congres ' Vrouwen in de sport ' . Vliegenthart constateert dat het aantal vrouwen in bestuursfuncties in de sport nog schromelijk tekort schiet . " Dat komt niet omdat er geen kwaliteit is of omdat ze niet zouden willen , maar ze worden domweg vaak niet gevraagd " , aldus Vliegenthart . Om hierin verandering te brengen heeft de staatssecretaris een aantal mannelijke en vrouwelijke boegbeelden gevraagd om een voorhoedepositie te vervullen bij de bestuurlijke emancipatie in de sport . Die groep gaat zich vanuit eigen ervaring , vak en omgeving hard maken om meer vrouwen in bestuursfuncties te krijgen in de sport . De voorzitter van de Tweede Kamer , Jeltje van Nieuwenhoven , wordt aanvoerder van dit team , waar verder o.m. Peter Blangé , Elsemieke Havenga , Peter Vogelzang , Andre Bolhuis , Heleen Crielaard , Maaike Smit en Carin Biesterbosch gaan deelnemen . Daarnaast komt er een databank met namen en cv's van geschikte ex-sportsters die in zijn voor een bestuursfunctie . Ook zullen bonden periodiek worden doorgelicht op hun v / m-score , het aandeel vrouwen in hun besturen . De resultaten daarvan wil de staatssecretaris publiceren . Overigens vindt Vliegenthart dat er ook positieve signalen zijn zoals onder meer de benoeming van Els van Breda Vriesman in het Internationaal Olympisch Comité ( IOC ) en de kandidatuur van Erica Terpstra voor het vice-voorzitterschap van het Europees Olympisch Comité ( EOC ) . `` Ik steun Erica van harte in haar strijd voor deze functie en ik hoop dat ze het wordt " , aldus Vliegenthart . De verkiezing is vrijdag .

WR-P-E-F-0000001257.dcoi
Cliënten tevreden over indicatiestelling Persbericht , 28-11-2001 Burgers blijken tevreden te zijn over de dienstverlening van het regionaal indicatiestelling orgaan ( RIO ) . Het RIO stelt vooraf vast op welke vorm van zorg of dienstverlening een cliënt recht heeft in het kader van de Algemene Wet Bijzondere Ziektekosten ( AWBZ ) en de Wet Voorzieningen Gehandicapten ( WVG ) . Het grootste deel ( 80 à 90 % ) van de cliënten is tevreden over de behandeling van hun aanvraag , over de wijze waarop vragen over zorg worden behandeld en over het uiteindelijke besluit . De zorgverleners waren gemengd positief over het functioneren van de RIO's . De meeste kritiek kwam van de huisartsen . Dit staat in een brief die staatssecretaris Margo Vliegenthart ( VWS ) aan de Tweede Kamer heeft gestuurd op basis van een evaluatieonderzoek door prof. dr. A.J.P. Schrijvers . Er worden in het onderzoek verschillende adviezen gegeven om de werkzaamheden binnen de RIO's verder te verbeteren . Het gaat hierbij onder andere om een betere financiële verantwoording , certificering en scholing van personeel . Veel van deze aanbevelingen zijn al in gang gezet via het traject Robuuste RIO's dat dit jaar is gestart met steun van VWS . In dat verband zijn er ook goede afspraken gemaakt met de gemeenten , die de bestuurlijke verantwoordelijkheid dragen voor de RIO's . Het aantal RIO's zal worden teruggebracht van 84 naar 55 . Het aantal loketten op lokaal niveau zal worden uitgebreid . Daarnaast zal straks in 90 % van de gevallen sprake zijn van integrale indicatiestelling : cliënten kunnen dan bij één loket terecht voor AWBZ-zorg en voor de WVG . Om dit proces te stimuleren stelt Vliegenthart hiervoor extra middelen beschikbaar . Ook reserveert zij 450.000 gulden voor patiëntenorganisaties om de kwaliteit van de RIO's te toetsen . De RIO's zijn succesvol in het wegwerken van achterstanden . Waar er vorig jaar nog sprake was van een achterstand van gemiddeld bijna 8.000 gevallen is die nu teruggebracht tot gemiddeld ruim 400 . Het gaat dan om mensen die nog niet binnen zes weken een indicatiebesluit krijgen . Dat is een goede prestatie temeer daar het aantal aanvragen flink groeit mede als gevolg van de wachtlijstaanpak in de ouderenzorg en de gehandicaptenzorg . Het streven is dat alle cliënten binnen twee weken door het RIO worden gezien . Vliegenthart constateert dat de RIO's op de goede weg zijn . Dit is van groot belang voor de voortgang van het proces van vernieuwing en het klantgerichter maken van de AWBZ . Een onafhankelijke , objectieve en integrale indicatiestelling vormt daar een onlosmakelijk onderdeel van . De rechtspositie van de cliënt wordt hier door versterkt . Het rapport van professor Schrijvers is te vinden op http://www.juliuscenter.nl / .

WR-P-E-F-0000001258.dcoi
Ketenzorg leidt aantoonbaar tot betere zorg na beroerte Persbericht , 27-11-2001 De invoering van ' ketenzorg ' voor mensen met een CVA ( beroerte ) leidt aantoonbaar tot een betere kwaliteit van zorg , een kortere ligduur in het ziekenhuis , een grotere kosteneffectiviteit en meer tevredenheid bij patiënten en hulpverleners . Dit blijkt uit de evaluatie van drie experimenten met CVA-ketenzorg die in opdracht van minister Borst van Volksgezondheid en ZonMw plaatsvond . Minister Borst heeft daarom ZonMw gevraagd om in het nog lopende programma ' transmurale zorg ' prioriteit te geven aan de invoering van de nieuwe aanpak van de CVA-ketenzorg in heel Nederland . Minister Borst maakte dit vanmiddag in Nieuwspoort bekend tijdens de overhandiging van het rapport ' Beroerte , beroering en borging in de keten ' door vice-voorzitter D. Dees van ZonMw . Verder maakte minister Borst bekend dat : de verpleeghuissector via een apart tarief betere mogelijkheden krijgt om CVA-patiënten te revalideren . ze geld beschikbaar stelt om de systematiek van de Diagnose Behandeling combinaties zoals deze in 2003 in ziekenhuizen wordt ingevoerd ook transmuraal verder te ontwikkelen . de CVA-zorg als voorbeeld zal dienen voor andere vormen van zorg die van een soortgelijke aanpak kunnen profiteren , zoals zorg voor COPD- of diabetespatiënten . Tenslotte wees minister Borst erop dat dit type ketenzorg , waarbij ziekenhuizen , verpleeghuizen en thuiszorg intensief samenwerken , makkelijker zal worden door de invoering van het nieuwe verzekeringsstelel . Het schot tussen AWBZ zorg en ziekenfondszorg zal dan immers worden opgeheven . Dit is een gezamenlijk persbericht van het ministerie van Volksgezondheid , Welzijn en Sport en ZONMw .

WR-P-E-F-0000001259.dcoi
Weer 10.000 PGB-houders erbij Persbericht , 26-11-2001 Het aantal mensen met een persoonsgebonden budget ( PGB ) is sinds januari dit jaar gestegen van ruim 22.000 naar ruim 32.000 . Het aantal mensen met een PGBN voor verpleging en verzorging is inmiddels de 23.000 gepasseerd . Meer dan 8400 mensen hebben een PGB voor gehandicaptenzorg en bijna 400 voor geestelijke gezondheidszorg . Dit maakt staatssecretaris Margo Vliegenthart ( Volksgezondheid , Welzijn en Sport ) bekend in een rapportage aan de Tweede Kamer . Het College voor Zorgverzekeringen ( CVZ ) , de Sociale Verzekeringsbank ( SVB ) en Zorgverzekeraars Nederland ( ZN ) hebben een procedure in gang gezet om problemen in de financiering bij de jaarovergang te voorkomen . Overigens zijn er de afgelopen tijd nauwelijks klachten gekomen over de uitvoering van het PGB . In juli en november heeft Vliegenthart in brieven aan de Tweede Kamer voorstellen gedaan voor een structurele vereenvoudiging van de uitvoering PGB . Zo zal het aantal PGB-regelingen worden teruggebracht van vijf naar één . Tevens zullen budgethouders op termijn het budget rechtstreeks op hun rekening krijgen .

WR-P-E-F-0000001260.dcoi
Van Gastel directeur-generaal bij VWS Persbericht , 23-11-2001 Drs. Marcel van Gastel ( 48 ) is voorgedragen als directeur-generaal Welzijn en Sport bij het ministerie van VWS . De ministerraad heeft vandaag ingestemd met zijn voorgenomen benoeming door de Kroon . Zijn benoeming gaat naar verwachting in op 21 januari 2002 . Marcel van Gastel is sinds 1995 raadadviseur bij het ministerie van Algemene Zaken ( Kabinet van de Minister-President ) . Daar heeft hij de portefeuille sociale zaken en werkgelegenheid en sociaal- en financieel-economisch beleid . Hij is ook enige tijd waarnemend secretaris van de ministerraad geweest . Van 1982 tot 1995 werkte Van Gastel op het ministerie van Financiën . Sinds 1991 was hij daar hoofdinspecteur van de Inspectie der Rijksfinanciën . Van Gastel studeerde in 1981 af als socioloog aan de Universiteit van Groningen .

WR-P-E-F-0000001261.dcoi
Effectevaluatie proeftuinen farmaceutische zorg veelbelovend Persbericht , 22-11-2001 In de proeftuinen farmaceutische zorg in de curatieve sector is veel bereikt . Dit blijkt uit de effectevaluatie die Deloitte & Touche Bakkenist ruim twee jaar na aanvang van de proef heeft opgesteld . Begin 1999 riep minister Borst van Volksgezondheid , Welzijn en Sport het veld op met initiatieven te komen ter invulling van de aanbevelingen van de commissie Koopmans om te komen tot een meer doelmatige en kwalitatief hoogwaardige farmaceutische zorgverlening . Dit heeft geleid tot de selectie van zeven ' Proeftuinen Farmaceutische Zorg ' in de regio's Groningen , Apeldoorn , Eemland , Kennemerland , Zuid Oost Brabant , Maastricht & Heuvelland , en de proeftuin Achmea . In deze testregio's hebben huisartsen , specialisten , apothekers , ziekenhuizen en verzekeraars de handen ineen geslagen en , in hun streven naar kwaliteitsverbetering , een aantal bindende afspraken gemaakt . Dit regionaal farmacotherapeutisch transmuraal overleg ( FTTO ) heeft zichzelf , gezien de resultaten , bewezen al zijn harde conclusies door de beperkte looptijd nog niet mogelijk . In de projecten bleken verder veel voorwaarden te ontbreken die meten mogelijk maken en die grotendeels buiten de macht van de regionale initiatiefnemers lagen : gebrek aan ICT , ontbrekende informatie over indicatie en onvoldoende kwaliteit van registratie . Deze rapportage is een vervolg op de ' Rapportage evaluatie proeftuinen farmaceutische zorg ; leermomenten uit het eerste proeftuinjaar ' van november 2000 . Hieruit bleek dat op procesniveau in korte tijd al het nodige bereikt was . De proef moet worden beschouwd als voorbeeld en aansporing voor het veld om deze werkwijzen in gebruik te nemen .

WR-P-E-F-0000001262.dcoi
Ouderenorganisaties kunnen slagkracht vergroten Persbericht , 22-11-2001 De subsidie voor de ouderenorganisaties verenigd in het C.S.O. wordt per 1 januari 2002 structureel met 10 % verhoogd . Het gaat om een bedrag van ruim 400.000 gulden per jaar . Dit heeft staatssecretaris Margo Vliegenthart ( VWS ) vandaag bekend gemaakt in het overleg met de gezamenlijke ouderenorganisaties . Vliegenthart komt hiermee tegemoet aan de wens van de ouderenorganisaties om hun professionaliteit te vergroten . Dat is nodig vanwege ontwikkelingen zoals decentralisatie , internationalisering en het aangaan van strategische allianties . ' Ouderenorganisaties zullen op steeds meer plekken hun stem moeten kunnen laten horen , zowel bij de overheid als daar buiten ' , aldus Vliegenthart . De gezamenlijke organisaties verenigd in het C.S.O. zijn content met de subdidieverhoging . Voorzitter Sturkenboom : ' De staatssecretaris komt hiermee tegemoet aan de behoefte van ouderenorganisaties in hun rol als belangenbehartiger ' . Vliegenthart heeft tevens bekend gemaakt dat stappen worden gezet om te komen tot een veel eenduidiger financiering van cliënten- en patiëntenorganisaties . Momenteel loopt dit nog via diverse subsidieregelingen en via het Patiëntenfonds . Op termijn komt er één vernieuwd fonds . Dit is een gezamenlijk persbericht van het ministerie van Volksgezondheid , Welzijn en Sport en het Coördinatieorgaan van de Samenwerkende Ouderenorganisaties .

WR-P-E-F-0000001263.dcoi
Nieuwe stap in zorgssysteem Persbericht , 14-11-2001 Ziekenfondsen gaan per 1 januari a.s. opnieuw meer risico dragen voor hun uitgaven . Minister Borst wil de ziekenfondsen hiermee stimuleren om hun premiemiddelen zo doelmatig mogelijk te besteden en een actievere rol te spelen bij het inkopen van zorg voor hun verzekerden . Dit past in de hervorming van het zorgsysteem , die al enkele jaren aan de gang is . Dit schrijft minister Borst van VWS vandaag in een brief aan de Tweede Kamer . Eén van de veranderingen betreft een verbeterde splitsing van kosten van ziekenhuisverpleging . Deze worden gesplitst in vaste kosten waarover ziekenfondsen nauwelijks risico lopen en variabele kosten waarover ziekenfondsen veel risico lopen . Tot nu toe waren de variabele kosten gebaseerd op het zorgvolume . In de nieuwe systematiek worden de variabele kosten afgeleid van de daadwerkelijke kosten die ziekenfondsen betalen . Door deze verandering ontvangen ziekenfondsen een grotere financiële prikkel om de kosten van zorgverlening te beheersen . Een tweede wijziging van het budgetmodel betreft het inbouwen van een nieuw verdeelcriterium bij de bepaling van de budgetten voor de ziekenfondsen . Ziekenfondsen die veel patiënten met chronische aandoeningen hebben zijn nu nog ongunstig af , omdat het budget is gebaseerd op de gezondheid van de gemiddelde Nederlandse patiënt . Het nieuwe verdeelcriterium houdt rekening met chronische aandoeningen . Een derde belangrijke wijziging is de nieuwe vormgeving van de regiofactor als verdeelcriterium . Dit criterium houdt vanaf 2002 niet alleen rekening met verschillen in bevolkingsdichtheid , maar ook met het zorgaanbod en sociaal-economische verschillen tussen wijken . Hierbij ontvangen ziekenfondsen ondermeer een hogere vergoeding voor verzekerden in achterstandswijken . Het aangepaste verdeelmodel leidt er toe dat ziekenfondsen moeten voldoen aan een hogere vereiste solvabiliteit . Dit wil zeggen dat zij in verband met de hogere risico's meer reserves mogen aanhouden .

WR-P-E-F-0000001264.dcoi
Inspectie spreekt zorgen uit over kwaliteit en toegankelijkheid kraamzorg Persbericht , 14-11-2001 De eerstelijns verloskundige organisatie staat onder spanning door een tekort aan kraamzorg en het ontbreken van voldoende voorwaarden voor verantwoorde zorg bij een groot aantal organisaties . Dat blijkt uit het rapport ' Kraamzorg kwaliteit , toegankelijkheid , beschikbaarheid en bereikbaarheid ' , opgesteld door de Inspectie voor de Gezondheidszorg ( IGZ ) . De Inspectie spreekt haar zorgen hierover uit . Uit het onderzoek , dat is opgesteld op verzoek van minister Borst van VWS , bIijkt dat in 15 organisaties ( eenderde van het onderzoekstotaal ) sprake is van niet voldoende kwaliteitsbeleid en toegankelijkheid . Zo voldoen privacyreglementen en klachtenregelingen niet aan de eisen . Slechts enkele organisaties maken goede dossiers van patiënten . Daarnaast is het houden van toezicht door de Inspectie problematisch , omdat de kwaliteit en spreiding van kraamzorg , verzekeraars , callcenters en kraamzorgaanbieders zeer verschillend is en soms onoverzichtelijk . De wisselende samenstelling van aanbieders is een gevolg van de marktwerking in de sector . Veel organisaties in de kraamzorg zijn bovendien moeilijk te bereiken omdat een aantal kraamzorgaanbieders niet is aangesloten bij een koepel die borg staat voor richtlijnen , kwaliteitsbeleid en kwaliteitssystemen . Ook ontbreekt vaak een goed personeelsbeleid . De Inspectie doet een aantal aanbevelingen om kwaliteit en toegankelijkheid te verbeteren . De kraamzorgorganisaties moeten serieus werk maken van de invoering van de basiskwaliteiteisen , die veldpartijen met elkaar hebben afgesproken . Kleinere organisaties zouden aansluiting moeten zoeken bij grotere om aan deze kwaliteitseisen te kunnen voldoen . Ook is meer aandacht nodig voor personeelsbeleid , behoud van medewerkers en ziekteverzuimbeleid . Dat geldt ook voor het opleiden van nieuw personeel ( bijv. het beschikbaarstellen van stageplaatsen ) . Bij- en nascholing voor alle kraamverzorgenden kunnen sterk verbeterd worden . Ook moeten kraamzorgverleners hun activiteiten beter afstemmen met andere zorgverleners die bij verloskundige hulp betrokken zijn . Ten slotte zijn zorgverzekeraars jegens hun verzekerden verantwoordelijk voor het waarborgen van de toegankelijkheid en kwaliteit van de kraamzorg . Dit persbericht is uitgebracht onder verantwoordelijkheid van de Inspectie voor de Gezondheidszorg

WR-P-E-F-0000001265.dcoi
Zelfbinding voor psychiatrische patiënten Persbericht , 9-11-2001 De ministerraad heeft op voorstel van minister Borst van Volksgezondheid , Welzijn en Sport en mede namens minister Korthals van Justitie besloten de Wet bijzondere opnemingen in psychiatrische ziekenhuizen ( Wet Bopz ) te wijzigen . Met de wijziging wordt het mogelijk dat psychiatrische patiënten afspraken maken over een vroegtijdige gedwongen opname . Tevens kunnen zij vooraf vastleggen een behandeling onder dwang in een psychiatrisch ziekenhuis te willen ondergaan ter voorkoming van crisissituaties , ook al komen zij later op deze afspraken terug . Deze vorm van zelfbinding is vooral gewenst voor psychiatrische patiënten met regelmatig terugkerende periodes van crises . Er kan een ongewenste situatie ontstaan wanneer zij tijdens een crisis niet langer bereid zijn om mee te werken aan een opname of een behandeling . Gedwongen opname en behandeling is op dit moment alleen mogelijke als er sprake is van een gevaarlijke situatie . Het wetsvoorstel is beperkt tot de psychiatrie en maakt twee varianten van zelfbinding mogelijk . De eerste variant heeft betrekking op opneming , verblijf en behandeling van nog niet opgenomen psychiatrische patiënten . De tweede variant heeft betrekking op behandeling van psychiatrische patiënten , die al gedwongen opgenomen zijn . Bij de procedure van het wetsvoorstel is aansluiting gezocht bij de procedures van bestaande rechterlijke machtigingen van de Wet Bopz . De maximale duur van de behandeling die de patiënt in de zelfbindingsverklaring kan opnemen bedraagt zes weken . De ministerraad heeft ermee ingestemd dat het wetsvoorstel voor advies aan de Raad van State zal worden gezonden . De tekst van het wetsvoorstel en van het advies van de Raad van State worden pas openbaar bij indiening bij de Tweede Kamer . Dit persbericht is vrijdag 9 november 2001 na afloop van de ministerraad uitgegeven door de Rijksvoorlichtingsdienst

WR-P-E-F-0000001266.dcoi
VWS steunt kenniscentrum topsport Persbericht , 7-11-2001 Staatssecretaris Vliegenthart van VWS trekt de komende jaren geld uit om de oprichting van een Kenniscentrum voor topsport mogelijk te maken . Het kenniscentrum moet alle kennis en informatie over de organisatie van grote sportevenementen vergaren en bijhouden . Op die wijze kan een bijdrage worden geleverd aan het naar Nederland halen van grote sportevenementen . Vliegenthart heeft dat woensdag bekendgemaakt in SportPoort , een door de KNVB en NOC*NSF georganiseerde periodieke ontmoeting tussen politici , beleidsmakers in de sport en de media in het perscentrum Nieuwspoort . " De draaiboeken moeten in zo'n kenniscentrum op de plank liggen " , aldus Vliegenthart . Ze trekt de komende drie jaar 90.000 euro uit voor het Kenniscentrum . Een adviesbureau had vorig in een onderzoek in opdracht van Vliegenthart naar het evenementen- en accommodatiebeleid de oprichting van een kenniscentrum aanbevolen . Naast VWS steekt ook de sportkoepel NOC*NSF geld in het kenniscentrum . Vliegenthart vindt overigens dat het Kenniscentrum nauw moet gaan samenwerken met expertisecentra in een aantal grote steden . Die hebben bijvoorbeeld met de organisatie van EURO 2000 veel ervaring opgedaan ; in de steden is bij stichtingen Topsport ook veel kennis aanwezig . Met die samenwerking is de sport bovendien verzekerd van het noodzakelijke draagvlak bij steden , die overigens zelf vaak ook veel geld in topsport steken , aldus de staatssecretaris , die aangaf dat in ieder geval de wethouders van de vier grote steden al hebben laten weten hierin geïnteresseerd te zijn .

WR-P-E-F-0000001267.dcoi
Extra geld voor kwaliteit zorg enstig gehandicapten Persbericht , 31-10-2001 Vooral ernstig verstandelijk gehandicapten zullen profiteren van de nieuwe bekostigingssystematiek die staatssecretaris Margo Vliegenthart van het ministerie van Volksgezondheid , Welzijn en Sport ( VWS ) wil invoeren in de gehandicaptenzorg . In het nieuwe systeem wordt bij de verdeling van het geld beter rekening gehouden met de zwaarte van de handicap . Het wordt een vraaggestuurd bekostigingssysteem met meer invloed voor cliënten zelf . Hiervoor is in 2002 als eerste stap 50 miljoen gulden extra beschikbaar . Voor dagbesteding aan ernstig verstandelijk gehandicapten komt in 2002 daarnaast 28 miljoen gulden extra beschikbaar . Kenmerk van het nieuwe systeem is dat het budget voor de instelling nadrukkelijker verbonden wordt aan de cliënt . Het wordt een persoonsvolgende bekostiging ( PVB ) . Momenteel ontvangen de gehandicapteninstellingen nog een bedrag per cliënt dat onvoldoende aansluit bij de aard en zwaarte van hun handicap . Daarom hebben instellingen met veel zwaar gehandicapten nu relatief meer kosten dan andere instellingen . In het nieuwe systeem kunnen alle ernstig gehandicapten de kwaliteit van zorg ontvangen waar ze recht op hebben . Tegelijkertijd zal via een verdere verbetering van de onafhankelijke indicatiestelling duidelijk worden wat de hoeveelheid zorg is waar iedere gehandicapte binnen de Algemene Wet Bijzondere Ziektekosten ( AWBZ ) recht op heeft . Het nieuwe bekostigingssysteem heeft enkele maanden proefgedraaid in de regio's Utrecht en Friesland . De resultaten in deze regio's waren positief . Het is de bedoeling dat het systeem volgend jaar landelijk proef draait en in 2003 echt wordt ingevoerd . Het ministerie van VWS zal hiervoor samen met betrokken partijen een campagne starten over de consequenties van het systeem . Cliënten , ouders , instellingen en verzekeraars worden hier nadrukkelijk bij betrokken .

WR-P-E-F-0000001268.dcoi
LNV en VWS scherpen maatregelen salmonella-infecties aan Persbericht , 26-10-2001 De ministeries van Volksgezondheid , Welzijn en Sport en Landbouw , Natuurbeheer en Visserij nemen de volgende maatregelen tegen salmonella-infecties : Een verbod op de verkoop van alle consumptie-eieren in Nederland die salmonella bevatten . Een concreet verbod op het gebruik van rauwe eieren en / of eiproducten bij bereiding van producten die niet voldoende verhit worden voor consumptie ( zoals bavarois , tiramisu etc. ) zal worden opgenomen in een aantal belangrijke hygiënecodes . Ruim negentig procent van de legbedrijven in Nederland voldoet aan de nieuwe wettelijke eis van verbod op verkoop . Door de afgekondigde maatregelen zullen de eieren van de besmette bedrijven niet langer rechtstreeks bij de consument terechtkomen . De consument zal beter voorgelicht worden over de risico's die bepaalde voedingsmiddelen met zich mee brengen en hoe deze te voorkomen . In samenwerking met het Voedingscentrum zal hiervoor binnenkort een campagne gestart worden .

WR-P-E-F-0000001269.dcoi
Voorstel tot wijziging van de Wet collectieve preventie volksgezondheid Persbericht , 26-10-2001 Minister Borst en staatssecretaris Vliegenthart van Volksgezondheid , Welzijn en Sport ( VWS ) gaan de collectieve preventie volksgezondheid verder versterken . Zij sturen daarom vandaag een voorstel tot wijziging van de Wet collectieve preventie volksgezondheid ( Wcpv ) aan de Tweede Kamer . Een betere gezondheid voor zo veel mogelijk mensen door preventie is de kern van dit voorstel . In het voorstel worden de gemeentelijke taken preventie volksgezondheid geactualiseerd en verduidelijkt en worden enkele Rijkstaken geïntroduceerd . De belangrijkste voorgestelde wijzigingen zijn : de herformulering van enkele gemeentelijke taken , de opdracht aan de gemeente om elke vier jaar een nota gezondheidsbeleid op te stellen , de introductie van de mogelijkheid jeugdgezondheidszorgtaken door anderen dan de GGD te laten uitvoeren , de plicht elke vier jaar een Rijksnota uit te brengen en de verankering van het basistakenpakket jeugdgezondheidszorg . Dit basispakket bestaat uit : De bewindspersonen willen de eerste Rijksnota Gezondheidsbeleid eind 2002 laten verschijnen . De corresponderende gemeentelijke nota's moeten vóór 1 juli 2003 opgesteld zijn. het systematisch volgen en signaleren van ontwikkelingen in de gezondheidstoestand van jeugdigen en van gezondheidsbevorderende en - bedreigende factoren ; het ramen van de behoeften aan zorg ; de vroegtijdige opsporing en preventie van specifieke stoornissen en het aanbieden van vaccinaties voortkomend uit het Rijksvaccinatieprogramma ; het geven van voorlichting , advies , instructie en begeleiding ; - het formuleren van maatregelen ter beïnvloeding van gezondheidsbedreigingen . Preventie werkt het beste via korte lijnen . Bij de invoering van de Wcpv is daarom gekozen voor een gezondheidsdienst bij de gemeente ( de GGD ) en voor gemeentelijke beleidsvrijheid bij de organisatie van de werkzaamheden . De Wcpv wijst ook taken aan die onder verantwoordelijkheid van de gemeente worden uitgevoerd : infectieziektebestrijding en jeugdgezondheidszorg . Na de parlementaire behandeling van deze voorstellen zullen de bewindslieden in dezelfde lijn ook het Besluit collectieve preventie volksgezondheid aanpassen . In dat besluit staan de gemeentelijke taken nader uitgeschreven . De bewindslieden brengen de verdeling in deeltaken van de jeugdgezondheidstaken van de gemeente tezelfdertijd in een afzonderlijk besluit onder .

WR-P-E-F-0000001270.dcoi
Gevaarlijke pillen op de markt Persbericht , 25-10-2001 Door de testservice van het Drugs Informatie en Monitoring Systeem ( DIMS ) en de politie van Kerkrade zijn gevaarlijke pillen aangetroffen met de werkzame stof PMA . De door DIMS aangetroffen pil werd verkocht als XTC , maar bleek na laboratorium-onderzoek zowel MDA ( een XTC-variant ) als PMA ( paramethoxyamfetamine ) te bevatten . In het afgelopen weekeinde blijkt in Kerkrade , na nu pas bekend is geworden , een jongeman te zijn overleden na het slikken van meerdere XTC-pillen , in combinatie met alcohol . Misschien was hierbij ook sprake van pillen met de stof PMA . PMA heeft een vertraagde werking in vergelijking met XTC . Hierdoor bestaat de kans dat mensen , om hetzelfde effect te bereiken , meerdere tabletten gaan slikken in combinatie met andere middelen . Een te hoge dosering kan leiden tot een ( plotselinge ) verhoging van de bloeddruk , een snelle hartslag en verhoging van de lichaamstemperatuur . In ernstige gevallen kan iemand buiten bewustzijn raken of last krijgen van ademhalingsproblemen en een verdere stijging van de lichaamstemperatuur ( oververhitting ) . Uiteindelijk kan dit leiden tot de dood . In Nederland werd het middel al enkele malen eerder gesignaleerd , zoals recentelijk in Eindhoven . De betreffende pil is crêmekleurig met donkere en lichte spikkels en heeft het Superman-logo . Overigens kunnen ook pillen met andere logo's PMA bevatten . Het Trimbos-instituut heeft in overleg met het ministerie van VWS en de Inspectie voor de Gezondheidszorg een aantal maatregelen genomen volgens het protocol dat voor dit soort situaties geldt . Zo zijn jongeren in het uitgaanscircuit van Eindhoven reeds gewaarschuwd voor de risicovolle pillen . Lokaal zijn flyers verspreid waarin het uitgaanspubliek gewaarschuwd werd voor de gevaarlijke pil . Voorts werd met nadruk gewezen op het belang van het testen van pillen voor gebruik . Ook zijn alle bij het DIMS aangesloten instellingen voor verslavingszorg in Nederland gealarmeerd . Ook in Kerkrade zullen de noodzakelijke maatregelen worden genomen .

WR-P-E-F-0000001271.dcoi
In 2000 meer dierproeven Persbericht , 24-10-2001 Het aantal dierproeven in Nederland is in 2000 gestegen . Dat blijkt uit het jaarverslag van de sectie dierproeven van de Keuringsdienst van Waren ( KvW ) . In totaal zijn 745 . 064 dierproeven geregistreerd waarbij ruim 700.000 proefdieren werden ingezet . Dat is bijna 3 % meer dierproeven dan in 1999 . Meer dan de helft ( 52 % ) van de dierproeven in 2000 is verricht ten behoeve van wetenschappelijk onderzoek naar bijvoorbeeld de oorzaak en behandeling van ziekten bij de mens , zoals kanker en hart- en vaatziekten . Voor onderzoek ten behoeve van de ontwikkeling , productie of ijking van sera , vaccins , geneesmiddelen en medische of veterinaire producten is 38 % van het totaal aantal dierproeven verricht . Tweederde van het aantal dierproeven werd verricht op muizen en ratten terwijl het inzetten van kippen als proefdier voor wetenschappelijk onderzoek is toegenomen . Overigens zijn in Nederland dierproeven voor het testen van cosmetica verboden . In 2000 werd 12 % van het totaal aantal dierproeven verricht met genetisch gemodificeerde dieren . Ongeveer eenderde van de in totaal gebruikte muizen was genetisch gemodificeerd . Voor de productie van genetisch gemodificeerde dieren zijn 37.768 dierproeven verricht . Voor 910 proeven werden genetisch gemodificeerde dieren geïmporteerd . Inspecties In 2000 zijn door de KvW 380 inspecties ( eenderde meer dan vorig jaar ) uitgevoerd , waarvan ongeveer de helft onaangekondigd . Tijdens deze inspecties zijn geen ernstige onregelmatigheden met betrekking tot het welzijn van de proefdieren geconstateerd . Wel zijn 14 schriftelijke waarschuwingen gegeven voor omissies die meestal administratief van aard waren . Dierexperimentencommissies In de Wet op de dierproeven staat dat een voorgenomen dierproef moet worden getoetst door een sectorale Dierexperimentencommissie . Uit de jaarverslagen van deze commissies bleek dat éénderde van de onderzoekers hun onderzoeksplannen in meer of mindere mate hebben moeten wijzigen op gezag van deze commissies . Dit persbericht is uitgegeven onder verantwoordelijkheid van de Keuringsdienst van Waren

WR-P-E-F-0000001272.dcoi
Toegankelijkheid openbaar vervoer in Wet gelijke behandeling gehandicapte Persbericht , 12-10-2001 Minister Netelenbos van Verkeer en Waterstaat en staatssecretaris Vliegenthart van Volksgezondheid , Welzijn en Sport gaan de toegankelijkheid van het openbaar vervoer opnemen in de Wet gelijke behandeling op grond van handicap of chronische ziekte . De bewindslieden hebben dit toegezegd in bestuurlijk overleg met de Chronisch zieken en Gehandicapten Raad ( CG-Raad ) en de Federatie van Ouder-verenigingen ( FvO ) . Wel moeten nu goede afspraken worden gemaakt over de tijd die nodig is om dit in de praktijk te regelen . De belangenorganisaties van gehandicapten en chronisch zieken zijn verheugd over dit resultaat van hun pleidooi voor gelijke rechten voor mensen met een handicap of chronische ziekte . CG-Raad en FvO hebben de bewindslieden voorgesteld een fasering vast te leggen van de periode waarin het openbaar vervoer geleidelijk toegankelijker gemaakt gaat worden . De organisaties vinden dat in 2005 minimaal de helft van het busmaterieel toegankelijk zou moeten zijn en in 2015 minimaal de helft van de treinen aan de toegankelijkheidseisen moet voldoen . De verplichting tot aanpassing moet volgens de bewindslieden vanwege de complexiteit worden gekoppeld aan een redelijk onderbouwde tijdsfasering . Zij willen hierover in nader overleg een tijdspad afspreken . De planning wordt onderdeel van het overleg Platform Openbaar Vervoer waarvan de belangenorganisaties deel gaan uitmaken . CG-Raad en FvO hebben in het bestuurlijk overleg met Vliegenthart en Netelenbos nogmaals benadrukt dat Nederland de achterstand die het volgens de organisaties heeft op het vlak van gelijke rechten van gehandicapten en chronisch zieken snel moet wegwerken . De belangenorganisaties vinden dat betere toegankelijkheid leidt tot een verhoging van de kwaliteit van het openbaar vervoer . Meer gebruiksgemak is immers voor alle Nederlanders prettig . De nu gemaakte afspraken geven uitvoering aan een belangrijk onderdeel van de motie die in juni door de Tweede Kamerleden Passtoors ( VVD ) , Smits ( PvdA ) en Hermans ( GroenLinks ) is ingediend . Die motie dringt aan op uitbreiding van het Wetsvoorstel gelijke behandeling gehandicapten en chronisch zieken op het punt van toegankelijkheid en bereikbaarheid van de samenleving in brede zin , in het bijzonder op het terrein van vervoer , publieke ruimten , publieke dienstverlening en wonen .

WR-P-E-F-0000001273.dcoi
Interesse voor werken in de zorg groter dan verwacht Persbericht , 11-10-2001 Het is mogelijk om in de toekomst meer personeel voor de zorgsector te vinden . Vooral vrouwen die nu thuis zitten of een kleine parttime baan hebben , zijn geïnteresseerd in een baan in de gezondheidszorg of de welzijnssector . Dat zei staatssecretaris Margo Vliegenthart ( VWS ) bij de start van de regionale herintrederscampagne in Den Haag . Deze regiocampagne is onderdeel van de landelijke wervingscampagne Hard Nodig . Uit een landelijk onderzoek over arbeidspotentieel in de zorgsector komt naar voren dat in totaal 333.000 mensen uit verschillende doelgroepen ( vrouwen , uitzendkrachten en uitkeringsgerechtigden ) geïnteresseerd zijn in een baan in de zorgsector . Daarvan zijn 24.000 mensen actief op zoek . Het is daarbij wel van belang dat deze doelgroepen gericht worden benaderd . Vrouwen geven aan vooral dicht bij het huis te willen werken , bij voorkeur in deeltijd en met kinderopvang erbij . Ze vinden de zorgsector aantrekkelijk omdat een goede combinatie van werk en privé mogelijk is . Ook de inhoud van het werk trekt hen aan . Vliegenthart stelde vast dat als werkgevers in de toekomst beter inspelen op de wensen van potentiële herintreedsters met name ten aanzien van flexibele werktijden , kinderopvang en opleidingsmogelijkheden het mogelijk moet zijn om meer personeel te werven . Vliegenthart maakte ook de eerste cijfers bekend van de herintrederscampagne Hard Nodig . Er zijn in de startregio Gelderland 1500 reacties binnengekomen op 10.000 verstuurde brieven . Dat is drie keer zoveel als gemiddeld bij dergelijke campagnes . Ervaringen bij zorginstellingen tonen aan dat herintreedsters met gerichte ondersteuning weer snel goed inzetbaar zijn in de zorgsector . Het kabinet stelt via de zogenaamde toetrederskorting fiscale faciliteiten ter beschikking om herintreding te bevorderen . De werkgever krijgt een fiscale tegemoetkoming in de scholings- en begeleidingskosten en de herintreder ontvangt een fiscale bonus .

WR-P-E-F-0000001274.dcoi
Stichting ' Het Gebaar ' gaat gelden Indische gemeenschap verdelen Persbericht , 9-10-2001 De Stichting ' Het Gebaar ' , Tegemoetkoming aan oorlogsgetroffenen uit Nederlands-Indië , gaat zorgdragen voor de verdeling van gelden aan de Indische gemeenschap . Dat schrijft minister Borst van Volksgezondheid , Welzijn en Sport vandaag aan de Tweede Kamer . De Stichting , die binnenkort wordt opgericht , gaat zorgdragen voor een rechtmatige en doelmatige besteding van 385 miljoen gulden om vermoedelijke tekortkomingen in het na-oorlogs Indisch rechtsherstel te compenseren . Het geld , vorig jaar door het kabinet ter beschikking gesteld , is grotendeels bestemd voor individuele uitkeringen ( 350 miljoen gulden ) . Voor projecten is 35 miljoen gulden beschikbaar . Ook de Molukkers die tijdens de Japanse bezetting in Nederlands-Indië verbleven en zich nadien in Nederland hebben gevestigd , kunnen in aanmerking komen voor het Gebaar . De bedoeling is dat de eerste betalingen aan belanghebbenden nog dit jaar zullen plaatsvinden .

WR-P-E-F-0000001275.dcoi
Oorzaak klachten sterrenmix bekend Persbericht , 5-10-2001 Dit persbericht gaat uit onder verantwoordelijkheid van de Keuringsdienst van Waren . De gezondheidsklachten die optraden eerder deze week na het gebruik vansterrenmix thee zijn het gevolg van de verwerking van de plantensoort " Japanse steranijs " ( Illucium anisatum ) in het mengsel sterrenmix . Laboratoriumonderzoek van de Keuringsdienst van Waren en inventarisatie van de klachten heeft dit uitgewezen . Deze klachten zijn nagetrokken bij artsen en ziekenhuizen . Anisatine in de Japanse steranijs is verantwoordelijk voor de symptomen zoals spiertrekkingen , hallucinaties en epileptische aanvallen . De Japanse steranijs wordt als decoratiemateriaal in de bloemenhandel toegepast en deze is niet geschikt is voor menselijke consumptie . In plaats van de Chinese steranijs ( Illicium verum ) is de verkeerde Japanse steranijs in deze sterrenmix verwerkt . De twee betrokken bedrijven zijn van de bevindingen op de hoogte gesteld . DeKeuringsdienst van waren blijft controleren of de betrokken sterrenmix nietwordt verkocht . Dit persbericht is uitgegeven onder verantwoordelijkheid van de Keuringsdienst van Waren .

WR-P-E-F-0000001276.dcoi
Jaarverslag Keuringsdienst van Waren : Ruim 4500 klachten van consumenten in onderzoek genomen Persbericht , 4-10-2001 In 2000 heeft de meldkamer van de Keuringsdienst van Waren bijna 34.000 telefoongesprekken met consumenten geregistreerd . In 4551 gevallen leidde dit tot het instellen van een nader onderzoek omdat het mogelijk een overtreding van de wetgeving betrof . Dit onderzoek wees uit dat ruim 1950 klachten terecht waren , bijna 1550 klachten bleken onterecht terwijl van het restant de oorzaak niet achterhaald kon worden . De top 5 van klachten ziet er als volgt uit : Geur- en / of smaakafwijking van producten : 16 % Voedselvergiftigingen : 15 % Slechte hygiëne in bedrijven : 12 % Vreemd voorwerp in producten : 11 % Ongedierte bij bedrijven : 9 % De klachten in deze top 5 hebben allemaal te maken met voedsel en voedselbereiding . De meldkamer van de Keuringsdienst van Waren ontvangt echter ook klachten binnen haar andere taakgebieden zoals bijvoorbeeld op het terrein van de productveiligheid : cosmeticaproducten die uitslag veroorzaken of speelgelegenheden die niet in orde zijn . Ook behandelt de Keuringsdienst van Waren klachten over het niet naleven van het rookverbod in openbare ruimten en overtredingen van de Drank- en Horecawet . De meldkamer van de Keuringsdienst van Waren is 24 uur per dag bereikbaar voor vragen en / of klachten over producten via het gratis tel. nr. 0800 - 0488 . Gezien de respons van consumenten levert de meldkamer van de Keuringsdienst van Waren een zeer waardevolle bijdrage aan de voedsel- en productveiligheid in Nederland . ( Dit persbericht is uitgegeven onder verantwoordelijkheid van de Keuringsdienst van Waren ) .

WR-P-E-F-0000001277.dcoi
Minister Borst : ` Het Gebaar ' geldt ook voor Molukkers Persbericht , 4-10-2001 Ook de Molukkers die tijdens de Japanse bezetting in Nederlands-Indië verbleven en zich nadien in Nederland hebben gevestigd , kunnen in aanmerking komen voor Het Gebaar , dat de nederlandse regering wil maken ten behoeve van de Indische gemeenschap . Op grond van vermoedelijke tekortkomingen in het naoorlogse Indisch rechtsherstel besloot het Kabinet vorig jaar een gebaar te maken naar de Indische gemeenschap . Het Kabinet heeft daarvoor een bedrag van fl. 385 miljoen ( 174,71 miljoen euro ) ter beschikking gesteld . Volgens de huidige omschrijving van de doelgroep leek een deel van de Molukkers niet in aanmerking te komen voor een eenmalige uitkering , omdat zij op 1 januari 1967 geen Nederlander waren . Op grond van de ' wet betreffende de positie van Molukkers ' worden de Molukkers die geen Nederlander zijn maar hier wel wonen bij de toepassing van de Nederlandse wetgeving behandeld als Nederlanders . Dat betekent dat ook Molukkers in aanmerking kunnen komen voor Het Gebaar . Het geld is grotendeels bestemd voor individuele uitkeringen ( 350 miljoen gulden c.q.158,82 miljoen euro ) . Voor projecten is fl. 35 miljoen ( 15,88 miljoen euro ) beschikbaar . De uitbetaling van het bedrag zal voortvarend ter hand worden genomen , zodat de eerste betalingen nog dit jaar kunnen plaatsvinden . Door de regering is een bedrag van in ieder geval fl. 3.000 , -- ( 1.361 , 34 euro ) per rechthebbende gegarandeerd .

WR-P-E-F-0000001278.dcoi
Starters kinderopvang pakken goed door Persbericht , 19-9-2001 Drie van de vier nieuwe ondernemers in de kinderopvang hebben geen grote problemen om hun bedrijf van de grond te krijgen . Een kwart van deze starters heeft daarentegen wel veel problemen . Die hebben vooral betrekking op het vinden van geschikte lokaties voor hun dagverblijf , het verkrijgen van vergunningen en het rondkrijgen van de financiering . Dit blijkt uit een onderzoek dat het Netwerkbureau Uitbreiding Kinderopvang in opdracht van staatssecretaris Margo Vliegenthart van Volksgezondheid , Welzijn en Sport heeft laten uitvoeren . Vliegenthart maakte de resultaten woensdag bekend tijdens een werkontbijt dat zij op haar departement organiseerde voor startende ondernemers . Volgens de staatssecretaris blijkt uit het onderzoek dat er veel animo is om een bedrijf in de kinderopvang te beginnen en dat deze starters sneller hun weg te vinden dan weleens gedacht wordt . Het huidige kabinet heeft in 1998 bij haar aantreden veel extra geld uitgetrokken voor uitbreiding van de kinderopvang . Vliegenthart schat dat er sinds die tijd circa 200 nieuwe bedrijven zijn begonnen ; in totaal zijn er 1250 ondernemers in de kinderopvang in Nederland . Starters zorgen voor ongeveer twee procent van de gerealiseerde uitbreiding van de kinderopvang . Volgens Vliegenthart gaat het bij de starters doorgaans om kleinere bedrijven : gemiddeld anderhalve groep bij dagopvang en bijna één groep bij de naschoolse opvang . Vliegenthart meldde tijdens het werkontbijt ook dat er op dit moment ruim 1900 vacatures zijn in de kinderopvang : ruim 1300 bij bestaande arbeidsplaatsen en zeshonderd vanwege uitbreiding . De meeste worden binnen twee maanden vervuld . Op het totaal aantal werknemers is dat ongeveer 5,5 procent , gelijk aan de gemiddelde vacaturegraad in het midden- en kleinbedrijf . Vliegenhart is daar niet somber over : ' We hebben van de 16.500 banen die in deze kabinetsperiode nodig zijn voor de uitbreiding er twee-derde gerealiseerd .. Werken in de kinderopvang is kennelijk heel aantrekkelijk . Maar we moeten wel alert zijn ; de vraag naar kinderopvang en dus de behoefte aan personeel neemt alleen maar toe de komende jaren ' .

WR-P-E-F-0000001279.dcoi
VWS presenteert Brancherapporten ` nieuwe stijl ' Persbericht , 18-9-2001 Vandaag verschijnen de zogeheten brancherapporten Volksgezondheid , Welzijn en Sport . Zij bevatten feiten en cijfers over de VWS-beleidsterreinen . Deze rapporten , die vandaag met de begroting en Zorgnota aan het parlement worden aangeboden , zijn op verzoek van het ministerie van VWS opgesteld door verschillende instituten . Het gaat om een eerste proeve . Het is voor het eerst dat de rapporten onder regie van het Ministerie tot stand zijn gekomen . Informatie wordt volgens een vast stramien gepresenteerd en is daarmee beter toegankelijk en op hoofdlijnen vergelijkbaar . De brancherapporten bieden feitelijke achtergrondinformatie bij de Zorgnota , Begroting en Jaarbeeld Zorg . Er zijn ook brancherapporten voor de beleidsvelden preventie , en welzijn en sport opgesteld . Kern van de rapporten vormen de hoofdstukken met de feiten en cijfers over de beleidsterreinen . Deze zijn - zoveel mogelijk - uitgesplitst naar vraag , aanbod en capaciteit , gebruik / productie , financiering en kwaliteit van zorg . Ook worden eventuele knelpunten in de informatievoorziening gesignaleerd . Nadere uitwerking in komende jaren Het brancherapport Volksgezondheid bestaat uit vier deelrapporten : Preventie ( opgesteld door het RIVM ) , Cure ( Nivel ) , Geestelijke Gezondheidszorg en Maatschappelijke Zorg ( Trimbos-instituut ) en Care ( Prismant ) . Het brancherapport Welzijn en Sport , opgesteld door het Sociaal en Cultureel Planbureau , beschrijft de terreinen welzijn , jeugd , sport , verzetsdeelnemers , vervolgden en burger-oorlogsgetroffenen . De verantwoordelijkheid voor de kwaliteit van de inhoud van de rapporten ligt bij de instituten . Het Ministerie van VWS zal het initiatief nemen om samen met de belanghebbende partijen te komen tot een nadere invulling van de brancherapporten in de komende jaren . Uiteindelijk doel is dat elk brancherapport zo volledig mogelijk rapporteert over de stand van zaken op de beschreven deelterreinen .

WR-P-E-F-0000001280.dcoi
21 Miljoen voor aanpak wachtlijsten jeugdzorg Persbericht , 17-9-2001 De jeugdzorg krijgt nog dit jaar 21 miljoen gulden extra voor de aanpak van wachtlijsten . Hiervan wordt 18 miljoen door provincies en grote steden verdeeld over regionale instellingen ; drie miljoen beschikbaar voor de wachtlijsten bij landelijke internaten in de jeugdzorg . Staatssecretaris Margo Vliegenthart van Volksgezondheid , Welzijn en Sport ( VWS ) heeft maandag aan de Tweede Kamer laten weten dat het kabinet hiertoe op haar verzoek heeft besloten . Het extra geld mag alleen worden gebruikt voor het helpen van jongeren die daadwerkelijk op de wachtlijst staan . De belangrijkste wachtlijsten bestaan voor de Bureau's jeugdzorg , ambulante hulp , daghulp en Advies- en Meldpunten kindermishandeling . Vliegenthart heeft over de wachtlijstaanpak afspraken gemaakt met de provincies en de grote steden ; die zijn in belangrijke mate verantwoordelijk voor de jeugzdorg . Het kabinet reageert met haar besluit op het advies dat de commissie Wachtlijsten Jeugdzorg ( commissie-Peer ) onlangs heeft uitgebracht . De commissie heeft op verzoek van Vliegenthart de aard en omvang van de wachtlijsten in de jeugdzorg onderzocht en voorstellen gedaan voor structurele verbetering . Ook adviseerde de commissie op korte termijn extra geld uit te trekken voor de wachtlijstaanpak in de jeugdzorg . In Meerjarenafspraken tussen kabinet en provincies is eerder al dertig miljoen gulden beschikbaar gesteld voor de wachtlijstaanpak en de versterking van de Bureau's Jeugdzorg . Het kabinet neemt het rapport-Peer op hoofdlijnen over . Dat betekent dat op korte termijn provinciale plannen gemaakt moeten worden voor de wachtlijstaanpak . Ook moet de gegevensvoorziening in de jeugdzorg sterk verbeteren . De uitwerking vindt plaats in overleg met het Interprovinciaal Overlegorgaan , de Vereniging Nederlandse Gemeenten en Zorgverzekeraars Nederland .

WR-P-E-F-0000001281.dcoi
Inspectie verscherpt toezicht op Rijksvaccinatieprogramma Persbericht , 17-9-2001 Dit persbericht verschijnt onder verantwoordelijkheid van de Inspectie voor de Gezondheidszorg De Inspectie voor de Gezondheidszorg gaat scherper toezien op de correcte uitvoering van het rijksvaccinatieprogramma ( RVP ) . Afwijken van het RVP , op andere dan correcte medische gronden , is onacceptabel . Dit staat in een circulaire die is verstuurd aan alle GGD'en en de organisaties met jeugdgezondheidszorg 0 - 4 jaar in het takenpakket . Nederland heeft in vergelijking met de omringende landen een hoge vaccinatiegraad ( 95 % ) . Mede daardoor komen verschillende ziekten in ons land niet meer voor . Om deze situatie te behouden moeten ouders en verzorgers overtuigd zijn van de noodzaak van vaccineren . Een professionele organisatie die dit belang op een heldere en overtuigende wijze uitdraagt is hierbij van groot belang . De beroepsgroep ( zoals artsen en verpleegkundigen op consultatiebureaus / GGD's ) speelt een cruciale rol in het RVP . Zij moet zowel in staat als bereid zijn de gewenste boodschap over te brengen aan de cliënt . Dit betekent dat zij moet beschikken over noodzakelijke voorlichtingsmiddelen en dooordrongen is van het belang van haar rol . Zo nu en dan bereiken de Inspectie signalen dat binnen de jeugdgezondheidszorg afwijkende standpunten worden uitgedragen aan ouders wat betreft de toe te dienen vaccinaties of de tijdstippen waarop vaccinaties moeten worden gegeven . De Inspectie vindt dit ontoelaatbaar . Het is de plicht van de RVP-medewerkers om ouders van deugdelijke en wetenschappelijk verantwoorde informatie te voorzien . Voor medewerkers die afwijkendende opvattingen over het RVP aan ouders uitdragen of conform deze afwijkende opvattingen handelen , is binnen de jeugdgezondheidszorg geen plaats .

WR-P-E-F-0000001282.dcoi
Topsportgeneeskunde kan in Utrecht blijven Persbericht , 11-9-2001 De afdeling topsportgeneeskunde bij Universitair Medisch Centrum Utrecht kan de komende jaren blijven bestaan . Het bestuur van UMC Utrecht , de sportkoepel NOC*NSF en het ministerie van VWS hebben hierover dinsdag overeenstemming bereikt op basis van een structuur- en beleidsplan van UMC Utrecht . De drie partijen leggen tot en met 2004 jaarlijks elk 300.000 gulden op tafel . Het resterende bedrag tot de jaarlijks benodigde 1 à 1,2 miljoen gulden moet de afdeling ' uit de markt ' halen , bijvoorbeeld via behandeling van beroepssporters en buitenlandse sporters of door sponsoring . Vanaf 1 januari 2005 moet de afdeling geheel kostendekkend werken . UMC Utrecht heeft de medewerkers van de afdeling topsportgeneeskunde dinsdagmiddag geïnformeerd over het akkoord . De details worden de komende tijd verder uitgewerkt en besproken met de afdeling ; het hoofd van de afdeling , de topsportarts Vergouwen , staat positief tegenover de voorgenomen investering in de afdeling en beraadt zich de komende twee weken over het voorstel . NOC*NSF vindt dat de afdeling zich wat betreft de topsporters moet richten op diagnostiek en behandeling , samenwerking met andere voorzieningen en medische ondersteuning tijdens Olympische Spelen . NOC*NSF atletencommissie staat ook positief tegenover het voorstel . De afdeling dreigde gesloten te worden , omdat UMC Utrecht moet bezuinigen en niet meer voor de kosten kon opdraaien . NOC*NSF en het ministerie van VWS hechten uit het oogpunt van topsportbeleid echter zeer aan het voortbestaan van de afdeling waar veel topsporters medische zorg kunnen krijgen . Staatssecretaris Vliegenthart van VWS verstrekte eind vorig jaar al een overbruggingskrediet van 150.000 gulden ; NOC*NSF legde toen ter overbrugging 100.000 gulden op tafel . Ook de atletencommissie NOC*NSF heeft aangedrongen op het voortbestaan van de faciliteit . De bijdrage van NOC*NSF wordt gebruikt voor diagnostiek en behandeling van door de sportkoepel aangewezen topsporters ; staatssecretaris Vliegenthart financiert met haar bijdrage praktijkrelevant onderzoek bij de afdeling . Dat moet aansluiten bij de kabinetsnota sport , bewegen en gezondheid die de staatssecretaris deze zomer heeft uitgebracht en het advies van de Raad voor Gezondheidsonderzoek ( RGO ) . UMC Utrecht betaalt het gebouw en de overhead . Binnenkort wordt apart overlegd over andere onderdelen van het structuurrapport . Die hebben betrekking op de afdeling klinische sportgeneeskunde en de mogelijkheid bij UMC Utrecht een hoogleraarsstoel op het terrein van sportgeneeskunde te realiseren . UMC Utrecht wil beide afdelingen - sportgeneeskunde en topsportgeneeskunde - voor de toekomst behouden . Met het voorstel kan ook inhoud worden gegeven aan de onlangs van NOC*NSF verkregen benaming ' Centre of Excellence ' voor de afdeling topsportgeneeskunde van UMC Utrecht . Dit is een gezamenlijk persbericht van het Universitair Medisch Centrum Utrecht , NOC*NSF en het ministerie van Volksgezondheid , Welzijn en Sport .

WR-P-E-F-0000001283.dcoi
Verkenning Zorg met toekomst naar de Kamer gestuurd Persbericht , 29-8-2001 Minister Borst heeft op dinsdag 28 augustus 2001 de verkenning ' Zorgmet Toekomst ' naar de Tweede Kamer gestuurd . Hierin staan toekomstige ontwikkelingenen beleidsvraagstukken op het terrein van de zorg .

WR-P-E-F-0000001284.dcoi
Zelfzorggeneesmiddelen vrij te koop Persbericht , 24-8-2001 Het kabinet staat achter het voorstel van minister Borst om geneesmiddelen zonder recept ( zelfzorggeneesmiddelen ) zonder tussenkomst van een apotheker of drogist te laten verkopen . Het gaat om producten als pijnstillers , hoestdranken , anti-diarree middelen , verkoudheidsverlichtende middelen en maagzuurmiddelen . Hierdoor kunnen consumenten producten met elkaar vergelijken en zelf een afweging maken tot het al dan niet aanschaffen van een zelfzorgmiddel . Als de consument deskundig advies wil hebben , kan hij dat vragen aan de aanwezige apotheker of drogist .

WR-P-E-F-0000001285.dcoi
Vaccinatie op dit moment alleen nodig in Klundert en Zevenbergen Persbericht , 10-8-2001 Vaccinatie tegen de meningokokbacterie is op dit moment alleen nodig voor kinderen tot 19 jaar in de plaatsen Zevenbergen en Klundert . Ondanks alle beroering in de media is er nu geen reden om in het hele land tot vaccinatie over te gaan . De reden voor deze terughoudendheid is dat het individuele risico op het krijgen van de ziekte zeer klein is . De kans dat deze ziekte zich nu voordoet buiten het risicogebied is niet groter dan normaal . De overheid gaat daarom alleen in Klundert en Zevenbergen over tot preventieve vaccinatie ; mensen ontvangen hiervoor een persoonlijke oproep . Buiten het risicogebied is het vaccin beperkt beschikbaar bij huisartsen en apothekers . Eind juli heeft zich in de gemeente Moerdijk bij zes kinderen bloedvergiftiging ( invasieve meningokokkose ) voorgedaan . Vijf daarvan wonen in de plaatsen Klundert en Zevenbergen , één daarvan in de plaats Standdaardbuiten . De vijf ziektegevallen in Zevenbergen en Klundert waren alle veroorzaakt door een identieke variant van de Meningokokkenbacterie , type C. Het geval in Standdaardbuiten staat geheel op zichzelf en heeft geen relatie met de andere gevallen . Besloten is in Zevenbergen en Klundert wél te vaccineren . Er is namelijk sprake van een groot aantal gevallen in korte tijd , de gevallen zijn ernstig , er is een duidelijke relatie tussen de verschillende gevallen en het betreft een geografisch afgebakend gebied . Reden voor vaccinatie is in de eerste plaats individuele bescherming te bieden en verder verspreiding te voorkomen . Er zijn geen redenen om de scholen te sluiten of bijeenkomsten af te zeggen . Inmiddels zijn in Nederland twee andere patiënten overleden aan de gevolgen van bloedvergiftiging veroorzaakt door deze bacterie ( één in Friesland en één in Etten-Leur ) . Blijkbaar heeft dit in combinatie met de voorgenomen vaccinatiecampagne in Zevenbergen en Klundert , geleid tot onrust onder de Nederlandse bevolking veroorzaakt . Hier is echter geen reden toe . De meningokokkenziekte komt in Nederland vaak voor ( ongeveer 600 keer per jaar ) . In de meeste gevallen wordt de ziekte veroorzaakt door het type B , waartegen geen vaccinatie mogelijk is . In een relatief klein aantal gevallen betreft het type C. Het ministerie kan zich voorstellen dat burgers zich afvragen of zij zich preventief moeten laten inenten . Voor algemene informatie kan men bellen naar het landelijk publieksnummer : 0800 - 0776 of kijken op de internetpagina van het ministerie van VWS : www.minvws.nl Nieuwe gevallen van meningokokkenziekte worden nauwlettend in de gaten gehouden . Indien zich nieuwe ziektegevallen voordoen zal gekeken worden of deze een relatie hebben met de gevallen in Zevenbergen en Klundert . Wanneer dit het geval is wordt opnieuw bezien of tot uitgebreidere preventieve vaccinatie moet worden overgegaan . De vraag of vaccinatie tegen deze bacterie moet worden opgenomen in het Rijks Vaccinatie Programma is op dit moment onderwerp van studie van de Gezondheidsraad .

WR-P-E-F-0000001286.dcoi
Fout in berichtgeving over bestrijdingsmiddelresiduen Persbericht , 7-8-2001 De berichtgeving op het ANP over het teveel landbouwgif in Nederlands groente en fruit bevat een storende fout . De in dit bericht vermelde percentages - 45 % voor Nederlandse producten en 70 % voor importproducten - zijn niet juist . De Keuringsdienst van Waren onderzocht in 1999 1653 monsters groente en fruit op residuen van bestrijdingsmiddelen . Deze monsters waren zowel afkomstig uit Nederland als genomen uit partijen uit andere EG-lidstaten en derde landen . Het percentage Nederlandse producten dat niet voldeed aan de Bestrijdingsmiddelenwet bedroeg dus 2,4 % . Bij de import uit de EU en andere lidstaten zat 15 % boven de wettelijke eisen . Dit heeft de Keuringsdienst van Waren aan de Europese Commissie gerapporteerd . De door het ANP vermelde percentages hebben betrekking op de hoeveelheid producten waarop residuen werden aangetroffen , niet op het percentage overtredingen . Het volledige rapport aan de Europese Commissie is in te zien op de website van de Keuringsdienst van Waren Dit persbericht is uitgegaan onder verantwoordelijkheid van de Keuringsdienst van Waren .

WR-P-E-F-0000001287.dcoi
Vrijwilligersimpuls via gemeenten en provincies Persbericht , 20-7-2001 Gemeenten en provincies kunnen tot 1 oktober plannen indienen om in aanmerking te komen voor een bijdrage van het Rijk voor versterking van het vrijwilligerswerk . De bijdrage geldt alleen voor nieuwe projecten die meerdere jaren lopen , die vernieuwend zijn en die in overleg met organisaties en instellingen van vrijwilligers worden opgesteld . Het Rijk vergoedt tot een bepaald bedrag vanaf 2002 maximaal de helft van de kosten , de kosten voor dit jaar worden geheel vergoed . Staatssecretaris Margo Vliegenthart van Volksgezondheid , Welzijn en Sport ( VWS ) heeft de Tijdelijke Stimuleringsregeling deze week in de Staatscourant gepubliceerd . Het kabinet heeft in het kader van VN Internationaal Jaar van Vrijwilligers voor deze zogenoemde vrijwilligersimpuls onlangs 25 miljoen gulden uitgetrokken . Hiermee wil het kabinet het lokaal vrijwilligerswerk systematisch en langdurig versterken en eraan bijdragen dat vrijwilligers beter worden toegerust . De regeling loopt tot 2005 . Gemeenten kunnen vanaf 2002 van VWS drie jaar lang een bedrag krijgen dat varieert van maximaal 5.700 Euro ( 12.500 gulden ) per jaar voor gemeenten met minder dan 10.000 inwoners tot 90.800 Euro ( 200.000 gulden ) per jaar voor gemeenten met meer dan 250.000 inwoners . Per provincie bedraagt de jaarlijkse uitkering vanaf 2002 maximaal 68.067 Euro ( 150.000 gulden ) per jaar . Ook voor 2001 is een dergelijke bijdrage mogelijk ; gemeenten hoeven er dit jaar nog zelf geen geld bij te leggen . Bij de beoordeling van de aanvragen wordt naar diverse zaken gekeken . Het kan gaan om deskundigheidsbeordering en professionalisering van zowel de organisaties als de vrijwilligers zelf . Een andere mogelijkheid is het bevorderen van werving van vrijwilligers in groepen die nu nog ondervertegenwoordigd zijn . Tenslotte komen ook projecten in aanmerking die organisatorisch , financieel of administratief het werk van de vrijwilligersorganisaties verlichten .

WR-P-E-F-0000001288.dcoi
Zorg op maat eenvoudiger Persbericht , 17-7-2001 Het persoonsgebonden budget ( PGB ) wordt steeds populairder . Het aantal mensen dat er gebruik van maakt om zelf AWBZ-zorg in te kopen , is sinds januari 2001 met bijna 6000 gestegen van 22.600 naar 28.500 . Het gaat hier om 20.700 budgethouders voor verpleging en verzorging , 7600 voor verstandelijk gehandicaptenzorg en 150 voor geestelijke gezondheidszorg . Staatssecretaris Margo Vliegenthart ( VWS ) presenteert in een brief aan de Tweede Kamer voorstellen voor het PGB nieuwe stijl en voor nieuwe stappen in de modernisering van de AWBZ , waardoor klanten nog beter een eigen keuze kunnen maken voor zorg die bij hen past . De huidige PGB-regeling wordt vereenvoudigd en de bureaucratie sterk verminderd . De vijf huidige PGB-regelingen worden omgebouwd tot één AWBZ-brede PGB-regeling . De uitvoering van de regeling wordt drastisch vereenvoudigd . Het kabinet onderzoekt hiervoor nog twee opties : het bedrag wordt rechtstreeks overgemaakt op de rekening van de klant ; of de klant ontvangt bonnen ( ' vouchers ' ) waarmee hij zorg kan kopen . De overheid blijft toezien of het geld daadwerkelijk aan de noodzakelijke zorg wordt besteed . Verder verdwijnen de schotten tussen de verschillende sectoren van de AWBZ . Dit is mogelijk omdat het AWBZ-verzekeringspakket voortaan zal worden vastgesteld in de vorm van zeven verschillende functies ( huishoudelijke verzorging , persoonlijke verzorging , verpleging , ondersteunende begeleiding , activerende / adviserende begeleiding , behandeling en verblijf ) . Voor de eerste vijf functies kan voor een PGB worden gekozen . Dankzij deze maatregel kunnen cliënten veel beter zelf zorgpakketten op maat kiezen . Ze zijn niet meer afhankelijk van het standaardaanbod van een zorginstelling . Instellingen kunnen zo meer maatzorg bieden en cliënten kunnen , indien gewenst , gaan ' winkelen ' bij verschillende aanbieders om zo een arrangement samen te stellen dat het beste aansluit bij hun eigen wensen . Voor aanbieders van zorg geldt dat zij alle vormen van AWBZ-zorg kunnen gaan leveren . Instellingen voor ouderenzorg kunnen bijvoorbeeld ook zorg gaan leveren aan gehandicapten en andersom . Er ontstaan zo meer aanbieders van zorg waardoor de keuzemogelijkheden voor de cliënt toenemen . Ook wordt het makkelijker voor nieuwe partijen in de AWBZ om zich op de markt te begeven . De overheid houdt toezicht op toegankelijkheid en kwaliteit . Deze maatregelen zijn een belangrijke stap in de vernieuwing van de AWBZ waar staatssecretaris Vliegenthart in 1998 mee begonnen is .

WR-P-E-F-0000001289.dcoi
Vliegenthart feliciteert nieuwe IOC-voorzitter Persbericht , 16-7-2001 Staatssecretaris Margo Vliegenthart heeft Jacques Rogge in een fax gefeliciteerd met zijn verkiezing tot voorzitter van het Internationaal Olympisch Comité ( IOC ) en succes gewenst in zijn nieuwe functie . De Belg Rogge is maandag 16 juli 2001 gekozen als opvolger van Juan Antonio Samaranch . Vliegenthart noemt de verkiezing niet alleen " zeer eervol " maar ook " uitermate belangrijk voor de sport in internationaal verband " . Ze verwijst onder meer naar de manier waarop Rogge zijn kandidatuur heeft gevoerd , zijn inhoudelijke overtuigingen en zijn persoonlijke uitstraling . De staatssecretaris is er , mede op grond van ontmoetingen met Rogge , van overtuigd dat hij " de juiste persoon is om het IOC verder te leiden naar een moderne , democratische organisatie " .

WR-P-E-F-0000001290.dcoi
Warenwetbesluit cacao en chocolade Persbericht , 13-7-2001 De ministerraad heeft op voorstel van minister Borst van Volksgezondheid , Welzijn en Sport , ingestemd met een nieuw Warenwetbesluit voor cacao en chocolade . Deze nieuwe regels zijn voorgeschreven door de Europese Unie en hebben betrekking op de samenstelling , de bereidingsspecificaties , de verpakking en de etikettering van cacao- en chocoladeproducten . Voortaan mag in de gehele Europese Unie bij de productie van chocolade gebruik worden gemaakt van andere plantaardige vetten dan alleen cacaoboter , mits dat vermeld wordt op het etiket . Het gebruik van deze andere vetten was tot op heden slechts toegestaan in zeven lidstaten en verboden in de overige acht lidstaten waaronder Nederland . Het ontwerpbesluit wordt voor advies voorgelegd aan de Raad van State en zal naar verwachting op 3 augustus 2003 in werking treden . Dit persbericht , nummer 11 , is vrijdag 13 juli 2001 na afloop van de ministerraad uitgegeven door de Rijksvoorlichtingsdienst .

WR-P-E-F-0000001291.dcoi
Jongeren krijgen wettelijk recht op jeugdzorg Persbericht , 6-7-2001 Jongeren met problemen hebben in de toekomst een wettelijk recht op jeugdzorg . Voorwaarde is wel dat de behoefte aan zorg objectief en onafhankelijk is vastgesteld . Hiermee komt het systeem van jeugdzorg meer tegemoet aan de vraag van de cliënt . Het kabinet heeft vrijdag ingestemd met een wetsvoorstel van staatssecretaris Vliegenthart van Volksgezondheid , Welzijn en Sport en van staatssecretaris Kalsbeek van Justitie voor een nieuwe Wet op de jeugdzorg . Het wetsvoorstel wordt voor advies naar de Raad van State gestuurd . De nieuwe Wet op de jeugdzorg vervangt de huidige Wet op de jeugdhulpverlening . In de nieuwe wet wordt het Bureau Jeugdzorg de toegangspoort voor de jeugdhulpverlening . Het Bureau Jeugdzorg beoordeelt het verzoek om hulp en stelt vast welke zorg nodig is . Daarnaast begeleidt het bureau de jongere en ouders tijdens de hulpverlening . Het Bureau Jeugdzorg omvat ook gezinsvoogdij en het Advies- en Meldpunt Kindermishandeling .

WR-P-E-F-0000001292.dcoi
Eenduidige wettelijke aanspraak jeugdzorg Persbericht , 6-7-2001 Het kabinet heeft op voorstel van staatssecretaris Vliegenthart van Volksgezondheid , Welzijn en Sport en van staatssecretaris Kalsbeek van Justitie ingestemd met een wetsvoorstel voor de jeugdzorg . Jongeren met problemen , hebben in de toekomst een wettelijk recht op jeugdzorg . Voorwaarde is wel dat de behoefte aan zorg objectief en onafhankelijk is vastgesteld door het bureau jeugdzorg . Hiermee komt het systeem van jeugdzorg meer tegemoet aan de vraag van de cliënt . De nieuwe Wet op de Jeugdzorg vervangt de huidige Wet op de jeugdhulpverlening . De wet legt een relatie met twee andere wetten die gaan over hulpverlening aan jongeren ; de AWBZ voor jongeren met psychische problemen of met een handicap en de Beginselenwet Justitiële Inrichtingen , voor jongeren die via de kinderrechter met jeugdzorg in aanraking komen . Deze wettelijke systemen blijven qua financiering naast elkaar bestaan . Het bureau jeugdzorg wordt in de nieuwe wet de toegangspoort voor zowel de jeugdhulpverlening , als de geestelijke gezondheidszorg voor jeugdigen , de zorg voor jeugdige verstandelijk gehandicapten en de civielrechtelijke plaatsingen in justitiële jeugdinrichtingen . Jeugdigen met een opvoedingsproblemen en hun ouders kunnen bij het Bureau Jeugdzorg terecht . Elke provincie en de grootstedelijke regio's Amsterdam , Rotterdam en Haaglanden hebben minimaal één bureau jeugdzorg . Het bureau jeugdzorg beoordeelt op onafhankelijke wijze en stelt vast welke zorg noodzakelijk is . Daarnaast begeleidt het bureau de jeugdigen en de ouders gedurende de hulpverlening . Het Advies- en Meldpunt Kindermishandeling is ook onderdeel van het Bureau Jeugdzorg . Tenslotte heeft het bureau jeugdzorg preventieve taken door bijvoorbeeld deelname aan lokale netwerken ten behoeve van jeugdigen . De provincie is verantwoordelijk voor de planning en financiering van het Bureau Jeugdzorg . De provincie moet ook zorgen dat er voldoende en kwalitatief goede jeugdzorg is voor zover dat onder de nieuwe wet valt . Provincies stellen na overleg met onder andere zorgverzekeraars en gemeenten eenmaal per vier jaar een provinciaal beleidskader jeugdzorg vast . Dit wordt vooraf getoetst door de rijksoverheid op basis van het landelijk beleidskader jeugdzorg . In het wetsvoorstel wordt ook een relatie gelegd tussen de jeugdzorg en het lokale jeugdbeleid waarvoor gemeenten verantwoordelijk zijn . De ministerraad heeft ermee ingestemd dat het wetsvoorstel voor advies aan de Raad van State zal worden gezonden . De tekst van het wetsvoorstel en van het voor advies van de Raad van State worden pas openbaar bij indiening bij de Tweede Kamer . Dit persbericht , nummer 9 , is vrijdag 6 juli 2001 na afloop van de ministerraad uitgegeven door de Rijksvoorlichtingsdienst .

WR-P-E-F-0000001293.dcoi
Gehandicapten en chronisch zieken krijgen recht op doeltreffende aanpassingen Persbericht , 6-7-2001 De ministerraad heeft op voorstel van staatssecretaris Vliegenthart van Volksgezondheid , Welzijn en Sport ingestemd met het wetsvoorstel gelijke behandeling op grond van handicap of chronische ziekte . Gehandicapten en chronisch zieken krijgen op grond van dit voorstel het recht op aanpassingen die nodig zijn om volwaardig in de maatschappij te functioneren . Het voorstel zal vooralsnog alleen van toepassing zijn op de terreinen arbeid , beroepsopleiding en sport . In de toekomst kan dit worden uitgebreid naar andere terreinen . Overheden , bedrijven en instellingen zijn hiermee gehouden om doeltreffende aanpassingen te plegen als gehandicapten en chronisch zieken daar om vragen . Tegelijkertijd mogen deze aanpassingen geen onevenredige belasting zijn voor degene die ze moet verrichten . Met dit wetsvoorstel zet het kabinet een nieuwe stap om de gelijke behandeling van gehandicapten en chronisch zieken te stimuleren en discriminatie tegen te gaan . Met de norm ' doeltreffende aanpassing ' volgt het kabinet de invulling van het gelijkheidsbeginsel voor mensen met een handicap op Europees niveau . Het begrip ' doeltreffende aanpassing ' zal in de rechtspraktijk nadere invulling moeten krijgen . Het wetsvoorstel spreekt van ' geschikte ' en ' noodzakelijke ' aanpassingen . Gehandicapten en chronisch zieken kunnen met klachten over het uitblijven van doeltreffende aanpassingen terecht bij de Commissie Gelijke Behandeling . Ook is het mogelijk de burgerlijke rechter in te schakelen . De Tweede Kamer heeft bij de totstandkoming van de Algemene Wet Gelijke Behandeling in 1993 om dit wetsvoorstel gevraagd . In het regeerakkoord wordt aangegeven dat een regeling wordt getroffen om discriminatie van gehandicapten en chronisch zieken tegen te gaan . De ministerraad heeft ermee ingestemd dat het wetsvoorstel voor advies aan de Raad van State zal worden gezonden . De tekst van het wetsvoorstel en van het advies van de Raad van State worden pas openbaar bij indiening bij de Tweede Kamer . Dit persbericht , nummer 10 , is vrijdag 6 juli 2001 na afloop van de ministerraad uitgegeven door de Rijksvoorlichtingsdienst .

WR-P-E-F-0000001294.dcoi
Terugdringen administratieve lasten in zorgsector Persbericht , 5-7-2001 Minister Borst heeft vandaag de tussenrapportage van de Commissie terugdringing administratieve lasten zorgsector naar de Tweede Kamer gestuurd . De voorstellen van deze commissie moeten leiden tot vermindering van de administratieve lasten die wetten en regelingen in de zorg nu met zich meebrengen . Eind 2001 rondt de commissie haar opdracht af . De Commissie De Beer heeft zich in eerste instantie gericht op de onderdelen die het leeuwendeel van de administratieve lasten in de zorg voor hun rekening nemen . Het gaat om wet- en regelgeving op het gebied van de prijzen , de financiering , de bouw en om enquêtes . In lijn met de wens van de Tweede Kamer is een eerste berekening gemaakt van de administratieve lasten . De totale omvang bedraagt ruim een half miljard gulden . Het grootste deel hiervan is volgens de Commissie onvermijdbaar . De tussenrapportage bevat de eerste hoofdlijnen van de voorstellen en presenteert het programma voor de tweede helft van de werkzaamheden . De aard van de voorstellen is zeer divers . Het gaat bijvoorbeeld om het combineren en indikken van dataverzamelingen , een grotere standaardisatie in de gegevensverzameling , het vereenvoudigen van procedures en andere werkwijzen bij controles . De Commissie werkt de voorstellen uit in de eindrapportage die rond de jaarwisseling zal verschijnen . Ook zal zij aangeven tot welke kwantitatieve verlichting voor zorgaanbieders en zorgverzekeraars haar voorstellen kunnen leiden . De Commissie bestaat uit 15 leden die allen affiniteit hebben met verschillende zorgterreinen : zorgverzekeringen , ziekenhuizen , specialisten , geestelijke gezondheidszorg , gehandicaptenzorg , thuiszorg , verpleging en verzorging . Het College voor zorgverzekeringen ( CVZ ) , het College Tarieven Gezondheidszorg ( CTG ) , het College Bouw Ziekenhuisvoorzieningen ( CBZ ) , Prismant en het CBS maken ook deel uit van de Commissie .

WR-P-E-F-0000001295.dcoi
Voortgangsrapportage vermindering administratieve lasten zorg Persbericht , 5-7-2001 Minister Borst van Volksgezondheid , Welzijn en Sport heeft op 5 juli 2001 de tussenrapportage van de Commissie terugdringing administratieve lasten zorgsector ( commissie De Beer ) naar de Tweede Kamer gestuurd . De Commissie heeft de taak concrete voorstellen te doen die leiden tot vermindering van de administratieve lasten die voortvloeien uit specifiek voor de zorg geldende wetten en regelingen . De Commissie De Beer heeft zich in eerste instantie gericht op de onderdelen die het leeuwendeel van de administratieve lasten in de zorg voor hun rekening nemen . Het gaat om wet- en regelgeving op het gebied van de prijzen , de financiering , de bouw en om enquêtes . In lijn met de wens van de Tweede Kamer is een eerste berekening gemaakt van de administratieve lasten . De totale omvang bedraagt ruim een half miljard gulden . Het grootste deel hiervan is volgens de Commissie onvermijdbaar . De tussenrapportage bevat de eerste hoofdlijnen van de voorstellen en presenteert het programma voor de tweede helft van de werkzaamheden . De aard van de voorstellen is zeer divers . Het gaat bijvoorbeeld om het combineren en indikken van dataverzamelingen , een grotere standaardisatie in de gegevensverzameling , het vereenvoudigen van procedures en andere werkwijzen bij controles . De Commissie werkt de voorstellen uit in de eindrapportage die rond de jaarwisseling zal verschijnen . Ook zal zij aangeven tot welke kwantitatieve verlichting voor zorgaanbieders en zorgverzekeraars haar voorstellen kunnen leiden . De Commissie bestaat uit 15 leden die allen affiniteit hebben met verschillende zorgterreinen : zorgverzekeringen , ziekenhuizen , specialisten , geestelijke gezondheidszorg , gehandicaptenzorg , thuiszorg , verpleging en verzorging . Het College voor zorgverzekeringen ( CVZ ) , het College Tarieven Gezondheidszorg ( CTG ) , het College Bouw Ziekenhuisvoorzieningen ( CBZ ) , Prismant en het CBS maken ook deel uit van de Commissie .

WR-P-E-F-0000001296.dcoi
Anoniem melden vermoeden van kindermishandeling Persbericht , 4-7-2001 Burgers die vermoedens van kindermishandeling melden , kunnen anoniem blijven . Zij behoeven hun identiteit alleen bekendmaken aan het Advies- en Meldpunt Kindermishandeling waar zij melden . Het AMK hoeft deze naam niet aan anderen door te geven . Dit staat in een wetsvoorstel van staatssecretaris Margo Vliegenthart van VWS en staatssecretaris Ella Kalsbeek van Justitie , dat aan de Tweede Kamer is aangeboden . Het wetsvoorstel legt de taak en functie van de Advies- en Meldpunten Kindermishandeling vast en verbetert de aanpak van kindermishandeling . De bewindslieden willen dat meer burgers vermoedens van kindermishandeling melden . Maar de kans dat de naam bekend wordt , is mogelijk voor mensen een reden om een vermoeden van kindermishandeling niet te melden . Vermoedens kindermishandeling eerst bespreken De bewindslieden vinden dat professionele hulpverleners die een relatie hebben met het gezin vermoedens van kindermishandeling eerst binnen het gezin aan de orde moeten stellen . Deze openheid moet het aanvaarden van hulp stimuleren . Levert dat niets op , dan kan het vermoeden van kindermishandeling bij het AMK gemeld worden . Er komt geen meldplicht : een arts of maatschappelijk werker moet zelf de afweging maken of hij het beroepsgeheim in een bepaalde situatie kan doorbreken . De wet geeft hiervoor een concreet criterium waarop zij moeten melden . Alleen het beëindigen van een situatie van kindermishandeling of de noodzaak van onderzoek naar een redelijk vermoeden van kindermishandeling , kan aanleiding zijn om het beroepsgeheim te doorbreken . Taken Advies- en Meldpunten Kindermishandeling vastgelegd Het kabinet vindt dat met de aanpak van kindermishandeling een zwaarwegend maatschappelijk belang is gemoeid . Het wetsvoorstel regelt daarom de taken van het Advies- en Meldpunt Kindermishandeling . Enkele juridische knelpunten met betrekking tot gegevensuitwisseling en privacy die het huidige functioneren van de AMK's belemmeren , worden opgelost . Het AMK mag op grond van het wetsvoorstel in bepaalde situaties zonder toestemming van betrokkene gegevens verwerken . Meldingen van kindermishandeling moeten in principe gedaan worden bij de AMK's die onderdeel zijn van de provinciale Bureaus Jeugdzorg . Bij zeer ernstige situaties kan ook rechtstreeks naar de Raad voor de Kinderbescherming gestapt worden . Het wetsvoorstel regelt ook de samenwerking en gegevensuitwisseling tussen de AMK's en de Raad voor de Kinderbescherming . De AMK's geven voorlichting , nemen klachten over kindermishandeling in ontvangst , beoordelen die , zorgen voor adequate hulpverlening of schakelen zonodig de Raad voor de Kinderbescherming of de politie in . Het wetsvoorstel legt vast dat er in alle provincies van Nederland tenminste één meldpunt is .

WR-P-E-F-0000001297.dcoi
Nieuwe aanpak kindermishandeling Persbericht , 4-7-2001 Burgers die vermoedens van kindermishandeling melden , kunnen , als zij dat willen , anoniem blijven ten opzichte van degenen over wie zij dit vermoeden uiten . Zij moeten hun identiteit wel bekendmaken aan het Advies- en Meldpunt Kindermishandeling waar zij het vermoeden melden . Het AMK hoeft de naam van de melder niet door te geven . Staatssecretaris Margo Vliegenthart van VWS heeft dinsdag , mede namens staatssecretaris Ella Kalsbeek van Justitie , een wetsvoorstel naar de Tweede Kamer gestuurd om de aanpak van kindermishandeling te verbeteren . Ze willen dat meer burgers vermoedens van kindermishandeling melden . De mogelijkheid dat de naam van melders bekend wordt kan nu voor veel mensen een reden zijn om een vermoeden van kindermishandeling niet te melden . Naast burgers kunnen ook beroepsbeoefenaren die iets verder van het gezin afstaan , zoals onderwijzers en werkers in de kinderopvang , een melding bij het AMK doen zonder dat hun naam bekend wordt . Wanneer een huisarts of een professionele hulpverlener die direct met het gezin te maken heeft een vermoeden van kindermishandeling aan het AMK doorgeeft , wordt zijn naam in beginsel wel bekend aan de betrokkene over wie het gaat .

WR-P-E-F-0000001298.dcoi
Stuurgroep weesgeneesmiddelen van start Persbericht , 2-7-2001 Minister Borst van Volksgezondheid , Welzijn en Sport heeft 28 juni jl. kennisgemaakt met de leden van de Stuurgroep Weesgeneesmiddelen . Deze stuurgroep , onder voorzitterschap van prof. dr. H.G.M. Leufkens van de universiteit Utrecht , is op 12 april van dit jaar bij ministerieel besluit voor een periode van 4 jaar ingesteld . De Stuurgroep wordt ondersteund door een secretariaat ondergebracht bij het gebied Medische Wetenschappen van de Nederlandse Organisatie voor Wetenschappelijk Onderzoek ( NWO ) . De stuurgroep heeft het Jaarplan 2001 aan de minister aangeboden . Weesgeneesmiddelen ( internationale term : orphan drugs ) zijn geneesmiddelen die worden ontwikkeld voor zeldzame ziekten . De taak van de stuurgroep is om samen met vertegenwoordigers van patiëntenorganisaties , de farmaceutische industrie , behandelaars en onderzoekers een inventarisatie te maken van bestaande initiatieven in Nederland op het gebied van zeldzame ziekten en de ontwikkeling van geneesmiddelen daartegen . De stuurgroep stimuleert nieuwe initiatieven van vooral de farmaceutische industrie en versterkt de informatievoorziening over zeldzame ziekten . De Stuurgroep brengt in kaart waar verbeteringen in de situatie van patiënten met zeldzame ziekten noodzakelijk zijn en geeft hierover advies aan de minister . Minister Borst heeft 1 miljoen gulden per jaar beschikbaar gesteld aan de Stuurgroep om deze taken te kunnen uitvoeren .

WR-P-E-F-0000001299.dcoi
Gezonder leven door meer sport en bewegen Persbericht , 28-6-2001 Meer bewegen en sporten kan het aantal doden als gevolg van inactiviteit terugbrengen . Jaarlijks overlijden 8000 mensen omdat ze te weinig bewegen ; dat is zes procent van het jaarlijks aantal doden . Hart- en vaatziekten zijn bijvoorbeeld voor de helft te wijten aan inactiviteit . Mede daarom wil het kabinet samen met onder andere de sport , de gezondheidszorg en de sociale partners , een actieve leefstijl bevorderen . Sport en beweging kan ziekten helpen voorkomen , maar ook een belangrijke invloed hebben op de ontwikkeling en het herstel van chronische aandoeningen en handicaps . Dit staat in de kabinetsnota ' Sport , Bewegen en Gezondheid ' die staatssecretaris Margo Vliegenthart van Volksgezondheid , Welzijn en Sport donderdag aan de Tweede Kamer heeft gestuurd . Het budget van VWS voor dit beleid stijgt de komende jaren met 12 miljoen gulden tot 22 miljoen in 2003 , meer dan een verdubbeling . Het extra geld wordt met name besteed aan het bevorderen van een actieve leefstijl , het bevorderen van de veiligheid tijdens het sporten , het uitvoeren van onderzoek en het stimuleren van sport en bewegen bij chronisch zieken en gehandicapten . De voornemens worden na de zomer uitgewerkt in een meerjarig werkplan dat met het veld wordt opgesteld . Meer mensen ' normactief ' Op dit moment is 12 procent van de Nederlanders volledig inactief wat betreft sport en beweging ; het kabinet wil dat terugbrengen tot 8 procent in 2010 . Tegelijkertijd is slechts 40 procent van de Nederlanders ' normactief ' , dat wil zeggen dat men minstens vijf dagen in de week een half uur matig intensief beweegt . Dat moet in 2010 zijn toegenomen tot de helft van alle Nederlanders . Het kabinet gaat uit van een periode van tien jaar omdat gedragsverandering enige tijd vergt . Een campagne , een nationale actieweek , waarin het testen van fitheid centraal staat en beweegadviezen worden gegeven , het ontwikkelen van bewegingsprogramma's voor specifieke doelgroepen en het verspreiden van goede voorbeelden , dragen hieraan bij . Het kabinet signaleert een aantal goede maatschappelijke ontwikkelingen , zowel in de sport , bij bedrijven als bij organisaties . Zo trekt het televisieprogramma Nederland in Beweging elke ochtend 130.000 kijkers , 20 procent meer dan vorig jaar . Ook komen er steeds meer wandelgroepen . Daarnaast bieden steeds meer bedrijven fitness voor hun werknemers , zijn fietscampagnes bij bedrijven een succes en slaan ook bewegingsprogramma's cursussen voor specifieke groepen , zoals ouderen of kinderen met een motorische achterstand aan . Om dit verder te stimuleren , heeft het kabinet besloten de BTW op sportaccommodaties te verlagen naar zes procent , zodat toegangskaartjes goedkoper kunnen worden en daarmee het bezoek aan zwembad , sportschool , skihal , etc aantrekkelijker . Staatssecretaris Bos van Financiën neemt dit voornemen op in het belastingplan 2002 . Veiligheid verbeteren Het kabinet wil de veiligheid bij sport en bewegen verbeteren . Nederland telt 2,3 miljoen sportblessures per jaar , waarvan er 1,3 miljoen medisch behandeld moeten worden . Niettemin is het aantal spoedeisende behandelingen de afgelopen 10 jaar met elf procent gedaald door terugloop van het aantal voetbalblessures en blessures bij volleybal , hockey , tennis en zwemmen . Bij thans zeer populaire sporten als skaten en karten stijgt het aantal blessures . Het kabinet wil de kans op een blessure de komende tien jaar verder laten dalen van 13 procent naar tien procent . Dit kan door meer aandacht te vragen van de sportbonden voor blessurepreventie , de risicosporten voorop . Vanaf 2003 wordt blessurepreventie en het invoeren van EHBSO ( Eerste Hulp bij Sport Ongevallen ) een subsidievoorwaarde en vanaf 2006 moeten alle sportbonden beschikken over een sportmedisch beleidsplan . Ook de sportkoepel NOC*NSF zet zich met het programma Blessure Vrij al actief in op verbeteren van de veiligheid . De medische kosten van en het ziekteverzuim door sportongevallen moeten door preventie en een verbeterde sportgezondheidszorg , in tien jaar tijd met 10 procent terug . Hierdoor kunnen ook de economische baten verder omhoog . Onderzocht is dat sport en bewegen jaarlijks voor een besparing zorgt van 2,3 miljard gulden omdat werknemers door een verbeterde gezondheid minder ziek zijn . Hier staat 700 miljoen aan kosten tegenover vanwege medische kosten en ziekteverzuim door sportblessures behandeling . De netto economische baten van sport en bewegen bedragen na aftrek hiervan ongeveer 1,6 miljard gulden per jaar . Tegengaan arbeidskwetsuren Het kabinet wil ook dat sport en bewegen meer wordt ingezet om ziekteverzuim tegen te gaan . Ziekteverzuim wordt immers voor een derde deel veroorzaakt door klachten aan het bewegingsapparaat ( vooral wervelkolom ) ; bijna de helft van de werknemers ( 43 procent ) heeft wel eens last van rug , nek , schouder of arm . Eén op de vijf is als gevolg hiervan ziek . Onderzoek laat ook een duidelijke relatie zien tussen sporten in de vrije tijd en een verlaagd ziekteverzuim . De doelstelling is om in 2010 tien procent meer werknemers dan nu het geval is , te laten bewegen of sporten teneinde arbeidsrelevante aandoeningen tegen te gaan . Sport en bewegen zal daarom meer dan nu het geval is worden betrokken bij arbozorg ; de sportsector wordt gevraagd vormen van sport en bewegen voor werknemers te ontwikkelen . Extra wordt ook geïnvesteerd in vormen van sport en bewegen voor chronisch zieken . Er doen zich jaarlijks naar schatting 3 miljoen chronische aandoeningen voor . Het plan is om een top-5 te ontwikkelen van ziekten waarbij de inzet van sport en bewegen de patiënten en de samenleving het meest oplevert . Samenwerking tussen de sportsector en de gezondheidszorg wordt daarbij gestimuleerd . Als goed voorbeeld geldt de samenwerking tussen de sportbond voor mensen met een handicap NEBAS / NSG en revalidatiecentra . Bij 13 van de 25 revalidatiecentra wordt hier al intensief samengewerkt . Er komt nader onderzoek naar het gebruik van stimulerende middelen ( doping ) in de breedtesport . Volgens onderzoek gaat er jaarlijks 150 tot 200 miljoen om aan handel in illegale dopinggeduide (genees)middelen . Sinds 2001 is een wetswijziging in werking getreden waarmee de illegale handel in geneesmiddelen die ook als doping kunnen worden gebruikt , beter kan worden bestreden . De maximumstraf is verhoogd naar 6 jaar of 100.000 boete mogelijk maakt ; dat was 6 maanden of 10.000 gulden boete . Tevens komt er een onderzoek naar de mogelijkheden van invoering van een keurmerk voor voedingssupplementen . Afhankelijk van de uitkomsten worden nadere maatregelen overwogen .

WR-P-E-F-0000001300.dcoi
Rookverbod basisscholen slecht nageleefd Persbericht , 27-6-2001 Veel basisscholen hebben het rookbeleid volgens de nieuwe Tabakswet nog niet goed in praktijk gebracht . Dit concludeert de Keuringsdienst van Waren na een bezoek aan 81 basisscholen . In verband met de handhaving van het rookverbod in openbare gebouwen , heeft de Keuringsdienst van Waren 81 basisscholen bezocht . Daaruit concludeert de dienst dat de bezochte basisscholen weliswaar een start hebben gemaakt met de invoering van een rookbeleid conform de Tabakswet , maar dat er nog forse tekortkomingen zijn . Met name de aanduidingen van het rookverbod en roken door personeel op plaatsen waar dat volgens de Tabakswet niet is toegestaan verdienen extra aandacht . Bij 74 basisscholen is een rookverbod ingesteld . Dat betekent dat 7 basisscholen niet aan de algemeen wettelijke verplichting tot het instellen van een rookverbod in openbare gebouwen voldoen . Ook blijkt in een aantal gevallen dat lerarenkamers , keukentjes , directiekamers en dergelijke , worden gebruikt als rookkamer . Volgens de Tabakswet is dit niet toegestaan en dient er een aparte rookruimte te worden ingesteld . De aanduiding van het rookverbod is bij 57 basisscholen correct . In twintig gevallen zijn scholen gemaand zich beter te houden aan de wet- en regelgeving . Deze aanmerkingen hebben te maken met een onjuiste aanduiding van het rookverbod , het roken in ruimten waar volgens de Tabakswet een rookverbod dient te gelden en een onjuiste invoering van een toegestane beperkte rookruimte . De basisscholen met het predikaat ' Rookvrije school ' van de Stichting Volksgezondheid en Roken ( Stivoro ) scoorden over het algemeen beter dan de bezochte basisscholen die niet in het bezit zijn van een dergelijk predikaat . Stivoro reikt het predikaat ' Rookvrije school ' uit aan scholen die het rookbeleid volledig conform de Tabakswet hebben ingevoerd en voldoen aan de aanvullende eisen van Stivoro , zoals een rookvrij schoolplein . Echter , bij twee van de acht scholen met het predikaat ' Rookvrije school ' bleek op het schoolplein toch gerookt te worden . Dit persbericht is uitgebracht onder verantwoordelijkheid van de Keuringsdienst van Waren

WR-P-E-F-0000001301.dcoi
Tweederde getroffenen Bijlmerramp onderzocht Persbericht , 26-6-2001 In het kader van het Medisch Onderzoek Vliegramp Bijlmermeer ( MOVB ) kunnen getroffenen een individueel medisch onderzoek ondergaan om vast te stellen of er sprake is van gezondheidsproblemen en zonodig kan er voor nadere medisch zorg doorverwezen worden . Ook is er een epidemiologisch onderzoek dat gericht is op de vraag of er op groepsniveau een verband kan worden aangetoond tussen de huidige gezondheidsklachten van de verschillende groepen getroffenen en de vliegramp . Individueel onderzoek Voor het individueel medisch onderzoek hebben 6400 mensen ( bewoners en hulpverleners ) zich aangemeld . Tot 31 mei zijn 3060 mensen onderzocht en hebben 750 mensen afgezien van verdere deelname . De uitvoeringsorganisatie MOVB raamt dat er nog 2080 personen onderzocht moeten worden . Op basis van deze raming is het onderzoek rond de jaarwisseling afgerond . Epidemiologisch onderzoek In overleg met het stadsdeel Zuidoost is besloten om het epidemiologisch onderzoek onder de bewoners stop te zetten . Het vinden van voldoende deelnemers voor de controlegroepen ( mensen die niet betrokken zijn geweest bij de vliegramp , maar in overige kenmerken wel overeenkomen met de groep betrokkenen ) om mee te vergelijken is niet gelukt . De deelname van bewoners is op zichzelf relatief hoog . Maar gelet op de afgesproken norm , die noodzakelijk is om tot wetenschappelijk valide uitspraken te komen , is de deelname van bewoners onvoldoende representatief . Ondanks de grote inspanningen die door het stadsdeel en andere betrokken organisaties zijn gedaan in de vorm van voorlichtingsavonden , berichtgeving in de media , brochures , inschakelen van tolken , nabellen , huis aan huisbezoeken en een extra onderzoeksruimte in Amsterdam zuidoost is het vereiste percentage van deelname van 70 procent niet gehaald . Het epidemiologisch onderzoek onder de hulpverleners kan wel worden afgerond omdat hier voldoende deelnemers voor zijn . Het stopzetten van het epidemiologisch onderzoek onder de bewoners heeft geen gevolgen voor de individuele medische onderzoeken . Deze gaan gewoon door .

WR-P-E-F-0000001302.dcoi
VWS open voor publiek op Dag van de Architectuur Persbericht , 26-6-2001 Het ministerie van VWS opent zaterdag 30 juni van 13.00 tot 17.00 uur zijn deuren voor het publiek . Dit gebeurt in het kader van de Dag van de Architectuur . Het ministerie van VWS is sinds oktober 1998 gevestigd in de gebouwen Castalia en Helicon aan het Parnassusplein 5 in Den Haag . Er worden rondleidingen verzorgd naar de ministersetage en de hoogste etage van het gebouw Castalia . Om 16.00 uur vertrekt de laatste rondleiding . Parkeren bij VWS is niet mogelijk . Het is dus aan te raden met het openbaar vervoer te komen . Voor meer informatie kunt u de informatielijn van de Rijksgebouwendienst bellen : ( 0800 ) - 8991103 .

WR-P-E-F-0000001303.dcoi
Vliegenthart en Remkes bevorderen zelfstandig wonen met zorg Persbericht , 25-6-2001 Staatssecretaris Vliegenthart ( VWS ) en staatssecretaris Remkes ( VROM ) gaan in nauwe samenwerking bevorderen dat mensen met een zorgbehoefte meer mogelijkheden krijgen om te kunnen kiezen voor zelfstandig wonen . Het gaat hierbij om ouderen , lichamelijk en verstandelijk gehandicapten en (ex-)psychiatrische patiënten . Ze moeten daarbij de zorg en dienstverlening kunnen krijgen die bij hen past . Zorgaanbieders , welzijnsinstellingen en woningcorporaties worden gestimuleerd en ondersteund om samen nieuwe initiatieven te ondernemen . Ook afstemming met gemeenten en provincies is daarbij van belang . Dit staat in de brief Wonen en zorg op maat , die beide bewindslieden namens het Kabinet vandaag naar de Tweede Kamer hebben gestuurd . De staatssecretarissen zullen de komende jaren extra middelen inzetten voor vernieuwing op het gebied van wonen en zorg . Daarvoor is naast de reguliere budgetten zowel in 2001 als in 2002 een bedrag van 30 miljoen extra beschikbaar . Dit geld wordt gebruikt om meer aanvragen voor de lopende woonzorgstimuleringsregeling te kunnen honoreren . Tevens ondersteunen de bewindslieden de ontwikkeling van ' zorgvriendelijke wijken ' . Op een aantal plekken in Nederland zijn initiatieven gestart om wijken meer geschikt te maken voor mensen met een zorgbehoefte . Het gaat daarbij om verbetering van de leefomgeving , infrastructuur en afstemming in de wijk met zorg- en welzijnsvoorzieningen . Daarnaast wordt een landelijk vernieuwingsprogramma gestart , waarin vernieuwing en informatie-uitwisseling op het terrein van wonen en zorg wordt gestimuleerd en ondersteund . Als mensen met een zorgbehoefte langer zelfstandig willen blijven wonen , moeten er meer geschikte woningen komen . Provincies en gemeenten zullen daar in hun planologisch beleid en grondbeleid rekening mee moeten houden . Staatssecretaris Remkes en staatssecretaris Vliegenthart zullen dit onder de aandacht brengen van provincies en gemeenten . Voor woningcorporaties wordt het makkelijker om onroerend goed van zorginstellingen over te nemen . Staatssecretaris Remkes zal het mogelijk maken dat verpleeghuizen die in bezit zijn van een woningcorporatie ook onder het Waarborgfonds Sociale Woningbouw komen te vallen .

WR-P-E-F-0000001304.dcoi
Ruim 200.000 kinderopvangplaatsen nodig in 2007 Persbericht , 25-6-2001 Over zes jaar zijn er ruim 211.000 plaatsen voor kinderopvang nodig . De behoefte aan opvangplaatsen voor 0 tot 4-jarigen groeit jaarlijks met zes procent tot 139.000 plaatsen in 2007 ; voor buitenschoolse opvang voor kinderen van 4 tot12 jaar zijn dan 72.000 plaatsen nodig , een jaarlijkse groei van negen procent . Eind vorig jaar waren er 126.000 plaatsen in de kinderopvang . Dit blijkt uit een nieuwe raming die staatssecretaris Margo Vliegenthart van Volksgezondheid , Welzijn en Sport maandag naar de Tweede Kamer heeft gestuurd . De raming is opgesteld door de Stichting voor Economisch Onderzoek in samenwerking met het Sociaal en Cultureel Planbureau . Vliegenthart verwacht dat door de extra groei van plaatsen ook de vraag naar kinderopvang meer zal toenemen dan nu is geraamd .

WR-P-E-F-0000001305.dcoi
Kaasjager hoofdinspecteur IGZ Persbericht , 22-6-2001 Met ingang van 16 juli aanstaande treedt drs. Dick Kaasjager in dienst bij de Inspectie voor de Gezondheidszorg ( IGZ ) . Hij zal daar werkzaam zijn als hoofdinspecteur Curatieve Somatische Gezondheidszorg . Op dit moment is Dick Kaasjager bij VWS directeur Geestelijke Gezondheidszorg , Verslavingszorg en Maatschappelijke Opvang . Daarvoor was hij achtereenvolgens huisarts in Rotterdam en directeur van de GG&GD van Voorburg en Leidschendam . Dick Kaasjager is 54 jaar .

WR-P-E-F-0000001306.dcoi
Vliegenthart ondersteunt informele zorg door familie en vrienden Persbericht , 20-6-2001 Staatssecretaris Margo Vliegenthart ( Volksgezondheid , Welzijn en Sport ) stelt structureel 25 miljoen gulden ter beschikking voor de ondersteuning van mensen die voor hun zieke familieleden of vrienden zorgen ( ` mantelzorgers ' ) . Dit staat in de notitie ` Zorg Nabij ' die zij vandaag naar de Tweede Kamer stuurt . Hiervan komt 20 miljoen ter beschikking voor de Subsiedieregeling Coördinatie Vrijwillige Thuiszorg en Mantelzorg . Dit geld komt onder meer ten goede aan lokale en regionale steunpunten voor mantelzorgers . Deze geven ondersteuning , advies en begeleiding . Voor de versterking van de landelijke organisaties is 5 miljoen beschikbaar . Er komt een landelijk expertisecentrum voor de informele zorg . Staatssecretaris Vliegenthart wijst op het grote belang van de mantelzorg als onmisbare schakel in de zorg . Tegelijkertijd kan het zorgen voor zieke familieleden of vrienden soms ook een zware belasting zijn voor het eigen privé-leven . Mantelzorgers moeten ook in staat zijn een volwaardig eigen leven te leiden . Dat betekent dat er een evenwichtige balans moet zijn tussen professionele zorg en de mogelijkheden voor familie en vrienden om mantelzorg te kunnen leveren . Dat begint met een adequate indicatiestelling en investering in de professionele zorg . Dat laatste gebeurt onder andere via investering in de aanpak wachtlijsten en werkdrukmiddelen . Een goede afstemming tussen mantelzorgers en professionele zorgverleners en welzijnsorganisaties is tevens van groot belang . Onderzocht zal worden hoe de afstemming tussen professionele zorg en mantelzorg kan worden verbeterd . Om te voorkomen dat mantelzorgers overbelast raken is naast adequate professionele zorg ook goede ondersteuning van mantelzorgers zelf nodig . Vliegenthart geeft aan dat zij zal nagaan welke mogelijkheden er kunnen komen voor mantelzorgers om er even een weekend of een week tussen uit te kunnen gaan ( ' respijtzorg ' ) . Tevens bekijkt ze op welke wijze de professionele zorg tijdelijk de zorg van familie en vrienden kan overnemen . Veel mantelzorgers geven aan dat ze de zorg aan hun zieke familieleden of vrienden alleen goed kunnen volhouden als ze die zorg af en toe eens uit handen kunnen geven . Het grootste deel van de thuiszorg in Nederland wordt geboden door familieleden , vrienden , buren of bekenden , in totaal door ruim 1 miljoen Nederlanders . Dit gebeurt veelal in aanvulling op professionele zorg . Daardoor kunnen veel mensen zelfstandig thuis blijven wonen .

WR-P-E-F-0000001307.dcoi
Toezeggingen Nationaal Jeugddebat Persbericht , 19-6-2001 Ruim honderd jongeren debatteerden op 23 april met zes bewindslieden over onderwerpen die zij belangrijk vinden . Over de tweede fase in het middelbaar onderwijs , softdrugs , openbaar vervoer en een landelijke campagne voor jeugdparticipatie . De ministers van Justitie , Volksgezondheid , Welzijn en Sport , Verkeer en Waterstaat , Grote Steden- en Integratiebeleid , en de staatssecretaris van Onderwijs , Cultuur en Wetenschappen reageerden op vier ingediende moties en deden daarop toezeggingen . Zo kondigde de staatssecretaris van VWS een subsidie aan voor de oprichting van een Nationale Jeugdraad . Een motie over een OV-kortingskaart voor alle jongeren van 12 tot 18 jaar haalde het niet . Ook het voorstel de leeftijd voor het gebruik van softdrugs te verlagen van 18 naar 16 jaar en een keuringsdienst in te stellen voor softdrugs werd niet overgenomen . Maar de meerderheid van de deelnemers kon zich wel vinden in de antwoorden van de betrokken ministers ( Justitie en VWS ) . Ze beloofden meer voorlichting op het gebied van cannabis . Het debat werdvoor de zesde keer georganiseerd en voorbereid door de Stichting Nationaal Jeugddebat . De voorbereiding bestond uit een reeks debatten en interviews met ongeveer duizend jongeren .

WR-P-E-F-0000001308.dcoi
Commissie stimulering lokaal vrijwilligersbeleid ingesteld Persbericht , 14-6-2001 Een commissie onder leiding van het voormalige Tweede Kamerlid drs. L. Groenman gaat de komende drie jaar gemeenten en provincies helpen bij het stimuleren en vernieuwen van het lokale vrijwilligersbeleid . Staatssecretaris Margo Vliegenthart van VWS heeft de commissie donderdag in Den Haag geïnstalleerd . De commissie bestaat verder uit praktijkdeskundigen en lokale en provinciale bestuurders . Gemeenten en provincies geven steeds meer aandacht aan vrijwilligerswerk als sociaal cement van de samenleving . De commissie stimulering lokaal vrijwilligersbeleid moet dit verder stimuleren en als vliegwiel dienen . Ze bezoekt daarvoor onder meer gemeenten om aanwezige kennis en ervaring te bundelen en aan anderen beschikbaar te stellen . Ook kan de commissie zonodig handreikingen doen om knelpunten op te lossen . Verder stimuleert de commissie onderzoek en helpt ze instrumenten te ontwikkelen voor versterking van het lokale vrijwilligersbeleid . De werkwijze is min of meer gelijk aan die van de commissie die , ook onder leiding van Groenman , in tweede helft van de jaren negentig de ontwikkeling van lokaal jeugdbeleid heeft gestimuleerd . Het kabinet stelt dit jaar 25 miljoen gulden beschikbaar voor een vrijwilligersimpuls bij gemeenten en provincies . Bij individuele projecten die hieruit betaald worden , moeten gemeenten de bijdrage van de rijksoverheid verdubbelen , zodat in totaal 50 miljoen beschikbaar komt . De combinatie van de vrijwilligersimpuls en de activiteiten van de commissie-Groenman moet leiden tot een systematische en structurele aanpak ter versterking van de ondersteuning van vrijwilligers(organisaties) . Leden commissie stimulering lokaal vrijwilligersbeleid Voorzitter : mw. drs. L.S. Groenman Praktijkdeskundigen : mw. drs. H. Burleson - Esajas mw. J.A. Jorritsma - Van Oosten dhr. L.W. Lageweg dhr. dr. L.C.P.M. Meijs mw. A.D. Rensen - Oosting dhr. B. Seali dhr. mr. J.H. Wakkie Lokaal bestuur : mw. drs. M. Burgman dhr. F.C. Dales dhr. drs. A. Donkers dhr. N.M. van der Spek dhr. drs. C.P. Thissen Provinciaal bestuur : dhr. dr. H. Bleker Vereniging Nederlandse Gemeenten dhr. H.J.C. Baaijens Ministerie van VWS dhr. drs. C.J.M. van 't Nedereind

WR-P-E-F-0000001309.dcoi
Patiënten krijgen betere informatie over zorg en verzekeringen Persbericht , 12-6-2001 De komende jaren moet de positie van gebruikers van zorg ( patiënten , cliënten ) verder worden versterkt . Dit schrijven minister Borst en staatssecretaris Vliegenthart aan de Tweede Kamer in de nota patiënten / consumentenbeleid ` Met zorg kiezen ' . De nota sluit aan bij het beleid om de zorgsector meer vraaggericht te maken . De bewindslieden willen dat zorgaanbieders en verzekeraars inzichtelijk maken welke producten en diensten ze leveren , inclusief prijs-kwaliteitsvergelijkingen . Hiervoor wordt een aantal stappen gezet . Aan het eind van dit jaar wordt een internet-portal geopend waar burgers terecht kunnen voor betrouwbare , toegankelijke en actuele informatie over de gezondheidszorg . Bovendien gaan de bewindslieden van VWS afspraken maken met zorgaanbieders en zorgverzekeraars over het openbaar maken van informatie over de kwaliteit van hun dienstverlening . Hiervoor is in de periode 2002 - 2003 een bedrag van 1 miljoen beschikbaar . Op die manier ontstaan er ' Michelin-gidsen ' voor de zorg . Zorggebruikers moeten ook in georganiseerd verband een krachtige stem hebben . Binnenkort zal VWS aan Zorgverzekeraars Nederland vragen een keurmerk voor goed verzekeraarsschap te ontwikkelen dat kan rekenen op de steun van de Nederlandse Patiënten / Consumenten Federatie ( NPCF ) en van de Consumentenbond . Tevens zal gekeken worden op welke wijze cliënten- en medezeggenschapsraden binnen instellingen beter financieel ondersteund kunnen worden . In de nota staan ook voorstellen voor een meer prestatiegerichte financiering van patiëntenorganisaties . Verder worden geldstromen meer gebundeld via het Patiëntenfonds . De 28 regionale platforms behouden hun subsidies vanuit VWS en de provincies .

WR-P-E-F-0000001310.dcoi
Vergoeding pleegouders fors omhoog Persbericht , 8-6-2001 De vergoeding voor pleegouders wordt op 1 juli 2001 voor het eerst sinds jaren structureel verhoogd . De verhoging varieert , afhankelijk van de leeftijd van het kind , tussen de 100 ( oudere kinderen ) en 220 gulden ( kinderen tot 8 jaar ) per maand . Staatssecretaris Margo Vliegenthart van Volksgezondheid , Welzijn en Sport ( VWS ) heeft dat vrijdag mede namens haar collega Kalsbeek van Justitie aan de Tweede Kamer meegedeeld . Het kabinet heeft hiervoor en voor verdere versterking van de pleegzorg dit jaar 13 miljoen en voor 2002 26 miljoen gulden beschikbaar gesteld . De pleegzorg dringt al jaren aan op verhoging van de vergoeding . Uit onderzoek dat in opdracht van Vliegenthart is verricht , blijkt dat de hoogte van de pleegvergoeding gemiddeld 168 gulden per maand achterblijft bij de werkelijke kosten die pleegouders maken in verband met verzorging en opvoeding van het kind . Met de nu voorgestelde verhoging neemt Vliegenthart de uitkomsten van het onderzoek over . De maandelijkse vergoeding aan pleegouders varieert nu tussen circa 600 en circa 900 gulden . Op dit moment werken VWS en Justitie aan de wijziging van de Regeling vergoeding pleeggezinnen waarin de verhoogde normbedragen worden vastgelegd . De maatregel is mede bedoeld om pleegzorg aantrekkelijker te maken als alternatief vanuit een gezinssituatie voor de opvang van jongeren die ( al dan niet tijdelijk ) niet meer bij de natuurlijke ouders kunnen zijn . Als eerste stap besloot Vliegenthart al eerder om de pleegvergoeding per 1 januari 200 weer te indexeren voor prijsstijging . De nu aangekondigde structurele verhoging van de pleegvergoeding is daarin een tweede stap . Daarnaast is nu besloten dat provincies uit de resterende middelen afspraken kunnen maken met instellingen over verbetering van de professionele ondersteuning van pleegouders . In de brief aan de Kamer gaan de bewindslieden ook in op voorstellen voor modernisering van de pleegzorg . Zo steunen de bewindslieden het voorstel om de pleegzorg op te delen in twee varianten : één die is gericht op hulpverlening en mogelijke terugkeer bij de natuurlijke ouders en één waarin de langdurige opvoeding in het pleeggezin centraal staat . De consequenties van deze laatste variant voor de gezagspositie van pleegouders worden momenteel door Justitie en VWS nader onderzocht . De bewindslieden schrijven de Kamer dat het belang van het kind in ieder geval vertrekpunt is .

WR-P-E-F-0000001311.dcoi
Hondsdolle hond mogelijk in Nederland Persbericht , 7-6-2001 De Keuringsdienst van Waren vraagt iedereen die in de periode van maart , april en mei van dit jaar op een camping in Tarazout nabij Agadir in Marokko zijn geweest , zich te melden via 0800 - 0488 . In deze periode zijn op deze camping , of in de omgeving daarvan , vier jonge honden te koop aangeboden . Franse campingbezoekers hebben één hondje mee naar Frankrijk genomen . Bij dit exemplaar is hondsdolheid geconstateerd . De Keuringsdienst van Waren sluit niet uit dat één van de hondjes is verkocht aan Nederlandse toeristen die op de camping verbleven en mee naar Nederland is genomen . Ieder die meer informatie kan geven , wordt verzocht dit te melden via bovengenoemd telefoonnummer . Hondsdolheid kan door een beet van een hondsdol dier worden overgebracht op mensen . Het virus tast het zenuwstelsel aan . De verschijnselen openbaren zich door jeuk op de plek van de beet , koorts en uitval van spieren ( verlamming ) . Als het centrale zenuwstelsel wordt aangetast , is de ziekte dodelijk . Dit bericht is uitgegaan onder verantwoordelijkheid van de Keuringsdienst van Waren .

WR-P-E-F-0000001312.dcoi
Extra geld voor landelijke sportbonden Persbericht , 7-6-2001 Zeventien landelijke sportbonden krijgen vanaf dit jaar extra geld van het Rijk voor breedtesportactiviteiten . Staatssecretaris Margo Vliegenthart van VWS heeft dat donderdag op Papendal bekendgemaakt tijdens de Ontmoetingsdag Breedtesportimpuls . Met de zogenoemde breedtesportimpuls wil het kabinet de basis van de sport versterken : zorgen dat meer mensen gaan sporten , dat verenigingen beter worden ondersteund en dat sport intensiever gaat samenwerken met andere sectoren in de samenleving zoals het onderwijs . Tot nu toe kregen alleen gemeenten geld . De plannen die de elf bonden hebben ingediend , beslaan een periode van tussen de drie en zes jaar . De toewijzing gaat naar bonden in de volgende takken van sport : atletiek , basketbal , bowling , hockey , judo ( mede namens zes andere vecht- en zelfverdedigingssporten ) , korfbal , schaken , tafeltennis , volleybal , watersport , wielrennen . Over het algemeen hebben de plannen betrekking op : stimulering van jeugdsport , betrekken nieuwe doelgroepen als ouderen en allochtonen , professionalisering en ondersteuning vrijwilligers . Dit jaar krijgen deze sportbonden in totaal 1,9 miljoen ; tot en met 2006 is met de plannen van de sportbonden bij elkaar opgeteld in totaal ruim acht miljoen gulden gemoeid . Met de totale breedtesportimpuls waartoe dit kabinet bij zijn aantreden in 1998 heeft besloten , is op jaarbasis circa dertig miljoen gulden gemoeid .

WR-P-E-F-0000001313.dcoi
Enkele tarieven in de zorg vrijgegeven Persbericht , 1-6-2001 Minister Borst en staatsecretaris Vliegenthart willen enkele prijzen in de gezondheidszorg vrijlaten . Het gaat hierbij om ' luxe zorg ' , zoals cosmetische operaties . De rechten van verzekerden op basiszorg worden niet aangetast . Met ingang van 1 januari 2002 worden de prijzen vrijgelaten voor verwijderen van tatoeages , acupunctuur , chiropractie , haptonomie , homeopathie , gezondheidskeuringen , rijbewijskeuringen , aanstellingskeuringen , tropenkeuringen , werkzaamheden bij een opname indicatie commissie of regionaal indicatie orgaan en de werkzaamheden bij reïntegratiebedrijven . Deze vrijstellingen gelden voor alle instellingen en personen waarvan de prijzen worden vastgesteld op basis van de Wet tarieven gezondheidszorg ( WTG ) . Ook de tarieven van ' echte ' privéklinieken worden dan vrijgelaten . Dit betreft klinieken die uitsluitend medisch specialistische zorg leveren waarvoor verzekerden geen vergoeding krijgen op grond van de AWBZ , de Ziekenfondswet of de gewone particuliere ziektekostenverzekering . Deze privéklinieken maken zelf prijsafspraken met de individuele klanten . Voorwaarde bij de vrijstelling is dat noodzakelijke zorg toegankelijk en betaalbaar blijft en van voldoende kwalitatief niveau . Bij de vrijstelling is er sterk op gelet of de vrijgestelde prestaties of de vrijgestelde zorgaanbieders voor de consument goed te onderscheiden zijn , in jargon " transparant en controleerbaar " . Het College tarieven gezondheidszorg blijft daarom de prijzen volgen . Ook houden minister en staatssecretaris de mogelijkheid voorschriften te geven voor de administratie , de declaratie en de bekendmaking van de prijzen aan het publiek . Deze vrijstellingen passen in het kabinetsbeleid de ziektekostenverzekeraars , de zorgaanbieders én de burgers meer ruimte en verantwoordelijkheid te geven voor een doelmatige zorgorganisatie tot stand te brengen in de regio . De vrijstellingen passen ook in het dereguleringsbeleid van de WTG . Die wet moet alleen op die zorg worden toegepast waar dat noodzakelijk is om de prijzen te beheersen of de consument te beschermen . Het kabinet moet nog instemmen met de technische uitwerking van bovengenoemde voornemens . Daarbij worden deze getoetst op juridische , mededingings- en administratieve lastenaspecten . Dat kan nog tot aanpassing leiden . De brief is tevens gezonden naar de brancheorganisaties . Die spreken op 6 juni met de Vaste Commissie VWS van de Tweede Kamer . Op 19 juni spreekt de commissie met de minister .

WR-P-E-F-0000001314.dcoi
Vijf miljoen extra voor toegankelijke internetsites Persbericht , 1-6-2001 Staatssecretaris Margo Vliegenthart ( Volksgezondheid , Welzijn en Sport ) heeft voor 2001 een bedrag van 5 miljoen extra beschikbaar gesteld voor het project Drempels Weg . Drempels Weg is in maart 2001 van start gegaan met steun van VWS en heeft als doel internet-sites toegankelijker te maken voor gehandicapten . Staatssecretaris Vliegenthart heeft hiertoe in maart vier gehandicapte ambassadeurs benoemd die het komend jaar diverse sectoren zullen benaderen . Het gaat hierbij om publieke organisaties , bedrijven , internet-providers etc. Vandaag is door hen een rapport gepresenteerd over de websites van de Belastingdienst en enkele financiële instellingen . Verschillende instanties , waaronder alle ministeries , hebben verklaard hun website voor het eind van het jaar toegankelijk te maken voor gehandicapten . Binnen een jaar moeten minimaal 100 relevante sites toegankelijk zijn .

WR-P-E-F-0000001315.dcoi
Extra kinkhoestvaccinatie Persbericht , 31-5-2001 Vanaf 1 juli 2001 krijgen vierjarigen een extra inenting tegen kinkhoest . Dit heeft minister dr. E. Borst-Eilers van Volksgezondheid , Welzijn en Sport besloten op basis van een advies van de Gezondheidsraad . De inenting geldt voor kinderen die zijn geboren vanaf 1 januari 1998 . Deze kinderen worden , net als bij de andere inentingen van het Rijksvaccinatieprogramma , automatisch door hun consultatiebureau opgeroepen . Het extra vaccin is nodig omdat kinkhoest toch nog regelmatig optreedt , ondanks dat zuigelingen tegen deze ziekte worden ingeënt ( DKTP ) . Met het geven van een herhalingsprik rond de leeftijd van vier jaar , wordt de bescherming die op de zuigelingenleeftijd is verkregen weer ' opgepept ' . Hierdoor zijn kinderen naar verwachting beter beschermd tegen kinkhoest . De kinkhoestprik wordt gegeven naast de huidige DTP prik voor vierjarigen . Er worden voorbereidingen getroffen om deze vaccins te combineren in één vaccin , zodat op termijn met één prik voldaan kan worden .

WR-P-E-F-0000001316.dcoi
Meer mogelijkheden voor inspectie gezondheidszorg Persbericht , 30-5-2001 De Inspectie voor de Gezondheidszorg ( IGZ ) moet meer mogelijkheden krijgen om (straf)maatregelen te nemen . Het wettelijk fundament en de daarbij passende bevoegdheden zijn daarvoor nu nog niet toereikend . Instrumenten van de IGZ om straffen op te leggen moeten worden versterkt . Om het vereiste toezicht te realiseren , moet het personeelsbestand fors worden uitgebreid van 350 naar circa 550 voltijdplaatsen . Dit stelt de Adviescommissie Strategie voor de IGZ . De commissie bood vandaag haar advies aan aan minister Borst van VWS . Mede naar aanleiding van overleg met de Tweede Kamer was deze commissie ingesteld . De commissie stond onder voorzitterschap van ir. Hein Abeln . Minister Borst heeft de commissie gevraagd advies uit te brengen over de strategie voor de IGZ voor de toekomst . Er zijn , na de fusies sinds 1995 , verschillende ingrepen voor wezenlijke verbetering gedaan , zoals versterking van de centrale sturing en invoering van een eenduidige en planmatige werkmethode . Veel van deze verbeteractiviteiten zijn naar de mening van de commissie in de goede richting . De aandacht voor toezicht neemt de laatste jaren sterk toe , voornamelijk vanwege de terugtredende overheid . Hierdoor worden meer verantwoordelijkheden aan het krachtenveld van de gezondheidszorg gelaten . Men moet dan ook kunnen vertrouwen op een waakzame , krachtige en krachtdadige toezichthouder . Dit toezicht kan niet aan de aanbieders van zorg zelf worden overgelaten . De IGZ moet met het oog op de bescherming van volksgezondheidbelangen ( veiligheid ) en de kwaliteit van de gezondheidszorg snel , direct , zelfstandig en effectief kunnen ingrijpen . Zo moet de IGZ volgens de commissie een formele , wettelijke bevoegdheid krijgen om de minister openlijk te adviseren om een zorginstelling een aanwijzing te geven . Verder moet de IGZ de mogelijkheid krijgen beroepsbeoefenaren te schorsen of activiteiten op te schorten ; op die manier kan bijvoorbeeld worden ingegrepen als een hulpverlener niet functioneert . De IGZ moet ook bestuurlijke boetes kunnen opleggen . Minister Borst zal binnen enkele weken haar formele reactie op het rapport van de commissie-Abeln naar de Tweede Kamer sturen .

WR-P-E-F-0000001317.dcoi
Vliegenthart geeft vrijwilligerswerk stimulans Persbericht , 29-5-2001 Dinsdag 29 mei 2001 , persbericht nummer 53 Het lokale vrijwilligerswerk krijgt vanaf dit jaar 25 miljoen extra . Staatssecretaris Margo Vliegenthart ( Volksgezondheid , Welzijn en Sport ) stelt dit nu in het VN Internationaal Jaar van Vrijwilligers beschikbaar . Gemeenten en provincies kunnen plannen indienen bij het ministerie van VWS . Bij de verdeling van het geld wordt rekening gehouden met de grootte van de gemeente . Vrijwilligersorganisaties moeten betrokken zijn bij het opstellen en uitvoeren van de plannen . De rijksoverheid neemt de helft van de kosten van een vrijwilligersproject voor haar rekening , gemeenten en provincies leggen de andere helft bij . Zo komt er per saldo jaarlijks 50 miljoen extra beschikbaar voor vrijwilligerswerk . Deze aanpak heeft ook al succes gehad bij de breedtesportimpuls . Dit extra geld moet leiden tot een systematische en langdurige aanpak gericht op versterking van de ondersteuning van vrijwilligers(organisaties) . In Nederland is 35 % van de mensen actief in enige vorm van vrijwilligerswerk . Het gaat daarbij onder andere om activiteiten in sportverenigingen , scholen , kerken , hobbyclubs en ouderenzorg . Op woensdag 30 mei zal staatssecretaris Vliegenthart om 10.00 uur de opening verrichten van de Innovestatie , een landelijke vakbeurs voor nieuwe vormen van vrijwilligerswerk in Den Bosch ( Brabanthallen ) .

WR-P-E-F-0000001318.dcoi
Intranet VWS volledig toegankelijk voor gehandicapten Persbericht , 22-5-2001 Dinsdag 22 mei 2001 , persbericht nummer 51 Het intranet van het ministerie van Volksgezondheid , Welzijn en Sport ( VWS ) is geheel vernieuwd en op 22 mei 2001 officieel geopend door plaatsvervangend secretaris-generaal , mr. A.R.A. van den Ham . Het vernieuwde VWS-intranet is volledig geschikt voor gebruik door gehandicapten . Het gaat hierbij zowel om visueel , auditief en motorisch gehandicapten . VWS is initiatiefnemer voor het project Drempels Weg , dat de toegankelijkheid van websites in Nederland promoot . Hiervoor heeft staatssecretaris Margo Vliegenthart in maart vier gehandicapte ambassadeurs benoemd . Aan het eind van het jaar moeten minstens 100 relevante websites toegankelijk zijn voor gehandicapten . De stichting Bartiméus Accessibility heeft op verzoek van het ministerie de intranetsite onderzocht . Uit de rapportage van de stichting blijkt dat de algehele opzet van het VWS-intranet toegankelijk is voor gehandicapten . Op termijn moet een beperkt aantal inhoudelijke onderdelen worden aangepast . VWS heeft zich daartoe verplicht door middel van een intentieverklaring .

WR-P-E-F-0000001319.dcoi
Kippenvlees krijgt etiket Persbericht , 18-5-2001 Dit persbericht , nummer 8 , is vrijdag 18 mei 2001 na afloop van de ministerraad uitgegeven door Rijksvoorlichtingsdienst Met ingang van 1 augustus 2001 krijgt kippenvlees een verplichte waarschuwing op het etiket . De tekst hiervan luidt : ' Let op , geef schadelijke bacteriën geen kans . Zorg daarom dat deze bacteriën niet via de verpakking , uw handen of het keukengerei in uw eten terecht komen . Maak dit vlees door en door gaar om deze bacteriën uit te schakelen ' . De waarschuwing geldt ook voor vlees van ander pluimvee , zoals ganzen , kalkoenen en parelhoenders . Consumenten moeten na het aanraken van rauw kippenvlees snel hun handen wassen . Ook keukengerei , zoals messen en snijplanken , moeten snel afgewassen worden . Verpakkingen van producten van rauw pluimveevlees moet men direct weggooien . Op voorstel van minister Borst van VWS heeft het kabinet met deze maatregel ingestemd . Vlees van pluimvee kan nog steeds besmet zijn met de salmonella- of met de campylobacterbacterie . Dit is niet zo erg als het vlees maar door en door gaar wordt bereid . De waarschuwing moet met contrasterende kleuren op het etiket van de verpakking aangebracht zijn . Vlees van pluimvee mag met ingang van 1 augustus 2001 alleen nog verpakt aan de consument worden verkocht of afgeleverd . Het vlees mag nog wel onverpakt worden uitgestald . Het gaat om een tijdelijke maatregel van 4 tot 5 jaar . De pluimveesector is inmiddels druk bezig om ervoor te zorgen dat salmonella en campylobacter niet meer in de producten voorkomen . Daartoe zijn nog enkele jaren nodig .

WR-P-E-F-0000001320.dcoi
Extra geld voor stimulans kinderopvang in de sport Persbericht , 16-5-2001 Woensdag 16 mei 2001 , persbericht nummer 50 De sport en de kinderopvang gaan intensiever samenwerken bij het realiseren van extra buitenschoolse opvang voor kinderen . Staatssecretaris Margo Vliegenthart van VWS trekt één miljoen gulden uit om deze ontwikkeling te ondersteunen . Het geld wordt gebruikt voor het opzetten van vijftien proefprojecten bij verenigingen en vijftig samenwerkingsverbanden tussen sportverenigingen en kinderopvang op het terrein van buitenschoolse opvang . Vliegenthart heeft dat woensdag op sportcentrum Papendal in Arnhem bekendgemaakt tijdens de startverkenning Kinderopvang in de Sport , die door VWS in samenwerking met de sportkoepel NOC*NSF , andere sportorganisaties en de kinderopvang is georganiseerd . De nadruk bij de samenwerking in de opvang komt te liggen op schoolgaande kinderen , de zogenoemde buitenschoolse opvang . De BSO telt momenteel 40.000 plaatsen . Dit jaar en volgend jaar komen er 20.000 bij , maar de instellingen van kinderopvang willen nog eens 13.000 plaatsen extra realiseren , maar beschikken niet altijd over voldoende accommodaties . Samenwerking met de sport kan hieraan mogelijk deels tegemoet komen . Vliegenthart zei op Papendal dat zowel de kinderopvang als de sport kunnen profiteren van deze nieuwe ontwikkeling . De kinderopvang moet de komende jaren namelijk fors uitbreiden , met name ook bij de plaatsen voor buitenschoolse opvang . ' Als de sport hieraan de komende tijd tussen de 1000 en 1500 plaatsen aan kan bijdragen , zou dat als eerste aanzet een mooi resultaat zijn ' , aldus Vliegenthart . Voor de sport bieden projecten met kinderopvang een mogelijkheid om de aanwas van jeugdige leden op peil te houden . Om sportverenigingen te helpen bij het ontwikkelen van plannen en te adviseren over de haalbaarheid van kinderopvang , wordt een samenwerkingsverband opgezet tussen het Netwerkbureau Kinderopvang en het Nederlands Instituut Sport en Bewegen ( NISB ) .

WR-P-E-F-0000001321.dcoi
Campagne voor 12.000 herintreders in de zorg Persbericht , 12-5-2001 Vrijdag 11 mei 2001 , persbericht nummer 46 Dit is een gezamenlijk persbericht van het ministerie van VWS en het Centrum Arbeidsverhoudingen / CAOP Op 12 mei 2001 geeft staatssecretaris Margo Vliegenthart ( Volksgezondheid , Welzijn en Sport ) in Nijmegen het startsein voor de campagne ' Hard Nodig ' voor het werven van verplegenden , verzorgenden en sociaal-agogisch medewerkers . Doel is dat in drie jaar tijd 12.000 mensen gevonden worden om te komen werken in de zorgsector . Het gaat hierbij vooral om ' herintreders ' , namelijk personen die vroeger al in de zorg hebben gewerkt . In totaal zullen ruim 180.000 mensen thuis persoonlijk een brief in de bus krijgen . Dit gebeurt in samenwerking met pensioenfonds PGGM . Daarnaast zullen nog potentiële nieuwe medewerkers zonder specifieke ervaring in de zorgsector worden benaderd ( zogeheten ' zij-instromers ' ) . De campagne kent een regionaal karakter . Op zaterdag 12 mei a.s. begint deze in Gelderland . In de loop van 2001 en 2002 zal de campagne ook in de andere regio's in Nederland van start gaan . De campagne wordt gevoerd naast bestaande landelijke en regionale acties om voldoende personeel te laten instromen in banen en opleidingen voor de zorg . Voor de bemiddeling van geïnteresseerde kandidaten is een overeenkomst gesloten met Tempo Team . In het project zal veel aandacht zijn voor de begeleiding en scholing van de nieuwe aanmelders in de zorginstellingen . Met name de opvang in de beginperiode is bepalend voor verdere integratie van de nieuwe collega's . Ook is het van belang dat zorginstellingen rekening houden met de voorwaarden waaronder kandidaten weer aan de slag willen , zoals werktijden die passen binnen de bestaande (gezins-)situatie en kleinere deeltijdbanen . Volgens staatssecretaris Vliegenthart is het van groot belang dat deze zogenaamde ' stille reserve ' van arbeidskrachten worden benaderd . ' Het project Hard Nodig brengt ons weer een stap dichter bij de oplossing van de knelpunten op personeelsgebied in de zorgsector . Herintreders kunnen met hun levenservaring een belangrijke bijdrage leveren aan de zorg ' . De campagne is een initiatief van de werkgevers- en werknemersorganisaties in de zorgsector en vloeit voort uit het Convenant Arbeidsmarkt Zorgsector ( CAZ ) . In het kader van dit convenant hebben sociale partners , het ministerie van VWS en Arbeidsvoorziening afspraken gemaakt over maatregelen om het personeelstekort binnen de zorg te helpen oplossen . De projectleiding is in handen van het Centrum Arbeidsverhoudingen ( CAOP ) te Den Haag dat een soortgelijke campagne in het onderwijs uitvoert .

WR-P-E-F-0000001322.dcoi
Leerstoel Holocaust en genocide studies Persbericht , 11-5-2001 Dit persbericht , nummer 7 , is vrijdag 11 mei 2001 na afloop van de ministerraad uitgegeven door de Rijksvoorlichtingsdienst De ministerraad heeft op voorstel van minister Borst van Volksgezondheid , Welzijn en Sport ingestemd met de instelling van een leerstoel voor Holocaust en genocide studies . Het kabinet trekt hiervoor in de komende tien jaar 400.000 gulden per jaar uit . Nederland is dit jaar voorzitter van de Task Force for International Cooperation on Holocaust Education , Rememberance and Research . Dit internationale samenwerkingsverband is in 1998 op initiatief van Zweden in het leven geroepen . Vrijwel alle aangesloten landen hebben een leerstoel voor genocide studies . Nederland tot nu toe nog niet . Naar verwachting wordt de leerstoel ondergebracht bij de Universiteit van Amsterdam .

WR-P-E-F-0000001323.dcoi
Mogelijkheden voor ziekenhuizen in Oldenzaal en Zierikzee Persbericht , 4-5-2001 Vrijdag 4 mei 2001 , persbericht nummer 43 Minister Borst van VWS ziet mogelijkheden voor een goede vorm van ziekenhuiszorg in Oldenzaal en Zierikzee . Zij heeft dat vandaag meegedeeld in een brief aan de Tweede Kamer over de positionering van kleinere ziekenhuizen . Voor beide plaatsen zijn verschillende oplossingen voor de ontstane problematiek voorhanden . Oldenzaal De minister sluit wat Oldenzaal betreft aan bij plannen zoals die de afgelopen maanden onder regie van de provincie Overijssel zijn ontwikkeld . Dat betekent dat met name de tweedelijns verloskunde uitgebreid zal worden . Het ziekenhuis en de verzekeraar kunnen hiervoor het initiatief nemen . De verzekeraar zal ook nadere afspraken moeten maken over de zwaardere taak voor het ambulancevervoer . In de adviezen over Oldenzaal is namens alle partijen gepleit voor een extra inspanning van de minister vooral voor de tweedelijns verloskunde en compensatie voor de taakverzwaring van de ambulancedienst . Zierikzee Het Oosterscheldeziekenhuis heeft vestigingen in Goes en Zierikzee . Het ziekenhuis heeft het door personeelstekorten en teruglopend aantal patiënten steeds moeilijker om beide locaties volwaardig open te houden . Daarom gaat de klinisch-specialistische zorg naar Goes . Volgens de minister zullen alle specialismen die in Goes aanwezig zijn poliklinisch ook in Zierikzee beschikbaar zijn . Ter compensatie krijgen nieuwe initiatieven in Zierikzee de kans zich te ontwikkelen . Die initiatieven komen , met intensivering van de samenwerking in de ketenzorg de zorg in Schouwen-Duiveland als geheel ten goede . Zo komt er in Zierikzee een vaatpoli . Ook ziet het ernaar uit dat nog dit jaar een kortverblijfafdeling , uitgevoerd door verpleeghuizen en verzekeraar , gerealiseerd wordt . Op het terrein van het ziekenhuis wordt een huisartsenpost gevestigd . Ook wordt ernaar gestreefd bij het ziekenhuis weer een ambulancepost te vestigen .

WR-P-E-F-0000001324.dcoi
Minister Borst : niet staken ! Persbericht , 1-5-2001 Dinsdag 1 mei 2001 , persbericht nummer 42 Minister Borst van VWS roept de huisartsen op niet te staken . Zij wijst op het extra geld dat het kabinet voor de huisartsenzorg ter beschikking stelt . De huisartsen krijgen er zo'n 12 % bij . Structurele verbeteringen in de financiering van de huisartsenzorg kunnen volgens Borst beter in constructief overleg tot stand komen . De commissie Tabaksblat heeft daarover onlangs voorstellen gedaan . Minister Borst hoopt dat de Landelijke Huisartsen Vereniging ( LHV ) en de Zorgverzekeraars daar binnenkort met het ministerie over willen praten . Minister Borst schrijft dit vandaag in een brief aan de LHV . Zij wijst op het grote belang van een eerstelijns gezondheidszorg en het vaak moeilijke werk van de huisartsen . Het kabinet heeft dit met het extra geld erkend .

WR-P-E-F-0000001325.dcoi
Hygiëne op Rotterdamse vrijmarkt slecht Persbericht , 1-5-2001 Dinsdag 1 mei 2001 , persbericht nummer 41 Dit persbericht gaat uit onder verantwoordelijkheid van de Keuringsdienst van Waren De Keuringsdienst van Waren heeft gisteren weer op grote schaal de voedselveiligheid op vrijmarkten gecontroleerd . In Rotterdam bleek de hygiëne slecht . De Keuringsdienst heeft hier bij 92 inspecties maar liefst 34 processen verbaal uitgedeeld en 24 maal waarschuwend opgetreden . Het grootste deel van de processen verbaal en de waarschuwingen ging naar particuliere verkopers . Alle genomen maatregelen betroffen het niet goed gekoeld bewaren van voedsel of het niet goed afschermen van de etenswaren . In Amsterdam was volgens de controleurs van de Keuringsdienst van Waren de situatie een stuk verbeterd ten opzichte van een aantal jaren geleden , toen er nog particulieren werden toegelaten . Er werden 17 waarschuwingen gegeven en 9 kg vlees en 9 kg vis verwijderd . In Utrecht werden 18 waarschuwingen uitgedeeld . Bovendien werden o.a. 600 bekers yoghurt , 200 kg vlees en 6 kratten belegde broodjes op last van de Keuringsdienst van Waren door de ondernemers verwijderd . In Groningen werd voor het eerst een vrijmarkt gehouden . Bij de voorbereidingen hiervan zijn door de Keuringsdienst van Waren en gemeente " spelregels " vastgesteld en bekend gemaakt . Op de vrijmarkt was duidelijk te merken dat dit een goed effect heeft gehad op de hygiëne . De hygiëne was beter op vrijmarkten waar alleen door vergunningshouders verkocht mocht worden . In plaatsen waar de gemeente de Keuringsdienst van Waren bij de voorbereidingen van de markt betrok , was de hygiëne vaak ook beter .

WR-P-E-F-0000001326.dcoi
RIVM wordt agentschap Persbericht , 27-4-2001 Dit persbericht , nummer 6 , is vrijdag 27 april 2001 na afloop van de ministerraad uitgegeven door de Rijksvoorlichtingsdienst Op verzoek van het kabinet heeft een interdepartementale werkgroep onder leiding van het ministerie van Economische Zaken zich gebogen over de vraag hoe de bedrijfsvoering van het Rijksinstituut voor Volksgezondheid en Milieu ( RIVM ) kan worden verbeterd . De belangrijkste conclusie van de werkgroep is dat omvorming tot agentschap zal bijdragen aan de verbetering van de aansturing en bedrijfsvoering van het RIVM . Totdat er een agentschap in januari 2004 gerealiseerd is , zal specifiek aandacht moeten worden besteed aan een heldere formulering van de taken van het instituut en het versterken van het financieel beheer bij het RIVM . Ook concludeert de werkgroep dat het niet gewenst is om over te gaan tot uitbesteding van specifieke publieke taken aan de private sector . Het kabinet neemt de conclusies en aanbevelingen van de interdepartementale werkgroep over de toekomst van het RIVM op hoofdlijnen over . De komende jaren zal de omvorming tot agentschap plaatsvinden en worden begeleid door een interdepartementale werkgroep met vertegenwoordigers van het RIVM en de ministeries van VROM , LNV , Financiën en VWS .

WR-P-E-F-0000001327.dcoi
Gevaren zonnebrandcremes niet aangetoond Persbericht , 26-4-2001 Donderdag 26 april 2001 , persbericht nummer 39 Dit persbericht gaat uit onder verantwoordelijkheid van de Keuringsdienst van Waren . De Zwitserse studie naar de gezondheidsrisico's van UV-filters in zonnebrandcrèmes is dubieus . Dit is de conclusie van de RIVM-analyse die op verzoek van de Keuringsdienst van Waren is verricht . De Keuringsdienst van Waren pleit er daarom voor dat het beoordelingssysteem van de EU op zo kort mogelijke termijn opnieuw bekeken wordt . Op grond van de RIVM conclusie vindt de Keuringsdienst van Waren dat er op dit moment geen aanleiding is tot stappen tegen de producten die nu in de handel zijn . Op verzoek van de Keuringsdienst van Waren heeft het RIVM advies uitgebracht over het gebruik van UV-filters in zonnebrandcrèmes . Aanleiding voor dit advies waren de maatregelen van de Deense overheid . Denemarken concludeerde op grond van de Zwitserse gegevens dat een aantal UV-filters in zonnebrandcrèmes een gezondheidsrisico voor de consument kan vormen vanwege een vermeende hormonale werking . De zonnebrandcrèmes die deze UV-filters bevatten , zijn vervolgens uit de Deense winkels gehaald . Uit onderzoek van de Keuringsdienst van Waren is gebleken dat ongeveer driekwart van de Nederlandse zonnebrandmiddelen één of meerdere van deze UV-filters bevat . Het RIVM concludeert dat de opzet van de Zwitserse studie veel vragen oproept . Zo is een zeer hoge blootstelling toegepast die minder relevant wordt geacht voor de mens . Ook zijn er twijfels over de kwaliteit van de gebruikte testmethode . De Keuringdienst pleit ervoor dat het beoordelingssysteem in EU-verband zo snel mogelijk opnieuw bekeken wordt .

WR-P-E-F-0000001328.dcoi
Inhaalslag ICT in de zorg Persbericht , 25-4-2001 Woensdag 25 april 2001 , persbericht nummer 38 Over vijf jaar moet Nederland op het gebied van Informatie Communicatie Technologie ( ICT ) in de zorg tot de koplopers in de wereld behoren . Dat zei de secretaris-generaal van het ministerie van VWS , Roel Bekker , vandaag in Amersfoort waar hij de eerste zorgpas in ontvangst nam . In de regio Eemland worden op proef 375.000 zorgpassen verstrekt . De zorgpas , met chip , is de sleutel voor een netwerk waarmee zorgaanbieders en verzekeraars beter en sneller informatie kunnen uitwisselen . Hiermee stijgt de kwaliteit van de dienstverlening aan de consument . De proef duurt een jaar . Daarna wordt de zorgpas landelijk ingevoerd . Dan zullen zorgaanbieders ook onderling informatie kunnen uitwisselen . Bekker ziet veel voordelen in het gebruik van ICT in de zorg , ook voor de communicatie van de zorgaanbieder met de patiënt . Binnen niet al te lange tijd kan men met de zorgpas afspraken maken bij huisartsen en specialisten . Op de eigen PC kan men de uitslag van tests thuis ontvangen . Dankzij ICT kan er binnen de zorg beter gepland worden en kunnen wachttijden worden beperkt . Ook de administratieve afhandelingen kunnen dankzij ICT beter en sneller verlopen .

WR-P-E-F-0000001329.dcoi
Sociaal-economische gezondheidsverschillen verkleinen Persbericht , 24-4-2001 Dinsdag 25 april 2001 , persbericht nummer 36 Minister Borst van Volksgezondheid , Welzijn en Sport en minister Van Boxtel van Grote Steden - en Integratiebeleid hebben vandaag de eindrapportage van de commissie Albeda in ontvangst genomen . De commissie heeft de sociaal-economische gezondheidsverschillen in Nederland bestudeerd . Hierbij heeft de commissie ook gekeken naar manieren om deze verschillen te verkleinen . Minister Borst heeft de Commissie Albeda ingesteld , omdat zij sociaal-economische gezondheids-verschillen onaanvaardbaar vindt . Naar haar mening moet de overheid streven naar verkleining van deze verschillen . De Commissie Albeda stelt dat hiervoor grote inspanningen vereist zijn . Niet alleen van de gezondheids-zorg , maar ook van andere beleidsterreinen , zoals onder meer de het inkomens- en arbeidsmarktpolitiek , de arbeidsomstandigheden en het Grote Stedenbeleid . Ook vele andere organisaties spelen een belangrijke rol , zoals GGD-Nederland en de Vereniging van Nederlandse Gemeenten . Volgens de commissie blijkt dat er verschillende mogelijkheden voor verkleining van de gezondheidsverschillen zijn . Deze variëren van ' intensivering van het anti-armoedebeleid ' tot ' versterking van de eerstelijnsgezondheidszorg in achterstandsgebieden ' , van ' experimenteren met terugdringen schoolverzuim wegens ziekte ' tot ' terugdringen van blootstelling aan fysiek belastend werk ' , en van ' handhaving van het uitkeringsniveau bij arbeidsongeschiktheid ' tot ' verhoging van de accijns op tabak ' . De ministers Borst en Van Boxtel zullen in september een kabinetsstandpunt over dit rapport naar de Tweede Kamer sturen .

WR-P-E-F-0000001330.dcoi
Groen licht voor nationale jeugdraad Persbericht , 23-4-2001 Maandag 23 april 2001 , persbericht nummer 34 De Nationale Jeugdraad , de overkoepelende organisatie van jongerenorganisaties , kan binnenkort opgericht worden . Staatssecretaris Margo Vliegenthart van VWS en de voorzitter van de projectgroep Nationale Jeugdraad , Lineke Maat , hebben dat maandag bekendgemaakt op het Nationaal Jeugddebat in Den Haag . De NJR krijgt de komende jaren structureel één miljoen gulden van het ministerie van VWS en een eenmalig bedrag voor aanloopkosten ; verder ontvangt de NJR voor afzonderlijke projecten geld . De NJR streeft ernaar ook voor andere ministeries projecten uit te voeren . Daarnaast kan de NJR gevraagd en ongevraagd aan de rijksoverheid advies uitbrengen . In de Nationale Jeugdraad gaan drie bestaande koepels van jongerenorganisaties ( NJG , Vereniging 31 en NJMO ) , JeugdNetwerk Nederland en de Stichting Nationaal Jeugddebat samenwerken . Naar verwachting worden er minimaal veertig uiteenlopende organisaties lid van de NJR . Lidorganisaties zijn onder meer politieke jongerenorganisaties , studentenvakbonden , migrantenjongerenorganisaties en vrijetijdsorganisaties . Ook een nieuw platform van lokale jeugdraden wordt lid . De NJR zal daarnaast , onder meer op grond van peilingen , ook de stem van de ongeorganiseerde jeugd laten horen . De oprichting van de Nationale Jeugdraad moet leiden tot vergroting van de invloed en zeggenschap van jongeren en tot versnelling van de onderlinge samenwerking tussen jongerenorganisaties versterken . Het initiatief tot de oprichting van één krachtige organisatie die de belangen van jongeren bij de rijksoverheid moet behartigen , is mede ontstaan uit het Nationaal Jeugddebat . De formele oprichting van de Nationale Jeugdraad vindt in juni plaats ; in september gaat de NJR met een grootse manifestatie officieel van start .

WR-P-E-F-0000001331.dcoi
Meer gebruik van jeugdzorg Persbericht , 10-4-2001 Dinsdag 10 april 2001 , persbericht nummer 28 . Bijna een kwart meer jongeren hebben de afgelopen jaren gebruik gemaakt van de jeugdzorg . Er zijn tussen 1997 en 1999 70.000 jongeren meer geholpen . Tegelijkertijd is de vraag naar zorg door een nieuw organisatie van de jeugdzorg met instelling van Bureaus Jeugdzorg zichtbaarder geworden ; in 1999 wachtten gemiddeld tweeduizend jongeren langer dan de norm van dertig werkdagen op jeugdzorg . Staatssecretaris Kalsbeek ( Justitie ) en staatssecretaris Vliegenthart ( Volksgezondheid , Welzijn en Sport ) hebben dit dinsdag in een brief aan de Tweede Kamer laten weten . De bewindslieden hebben besloten een commissie Aanpak Wachtlijsten Jeugdzorg in te stellen om ervoor te zorgen dat jongeren en hun ouders binnen aanvaardbare tijd de noodzakelijke jeugdzorg ontvangen . Ze gaan over het instellen van de commissie op korte termijn praten met het Interprovinciaal Overlegorgaan . De bewindslieden gaan de wachtlijsten de komende tijd langs drie lijnen aanpakken . Om te beginnen moeten er prestatie-afspraken komen met provincies over terugdringen van de wachtlijsten . Daarnaast moet de registratie bij de Bureaus Jeugdzorg verbeterd worden . Tenslotte komt er onafhankelijk onderzoek naar de oorzaken en achtergronden van de wachtlijsten en de verschillen per provincie . In de afgelopen jaren is gewerkt aan een betere , centrale toegang van de jeugdzorg , met name door de vorming van provinciale Bureaus Jeugdzorg . Deze bureaus bevinden zich momenteel in een opbouwfase . In 1999 zijn er in totaal 390.000 contacten van de jeugdzorg geweest met jongeren .

WR-P-E-F-0000001332.dcoi
Ook Nederlanders in het buitenland AWBZ-verzekerd Persbericht , 6-4-2001 Dit persbericht , nummer 5 , is op vrijdag 6 april 2001 na afloop van de Ministerraad uitgegeven door de Rijksvoorlichtingsdienst . Sommige Nederlanders die naar het buitenland vertrekken kunnen de verzekering voor de Algemene Wet Bijzondere Ziektekosten op vrijwillige basis voortzetten . Het gaat om mensen die in het buitenland gaan wonen en die een langlopende Nederlandse uitkering hebben , zoals bijvoorbeeld een AOW- of WAO-uitkering of een pensioen van het Abp ( Algemeen Burgerlijk Pensioenfonds ) . Deze mensen kunnen zich in hun nieuwe woonland veelal niet verzekeren tegen de kosten van langdurige verpleging en verzorging . Op voorstel van minister Borst van VWS heeft het kabinet er vandaag mee ingestemd dat wat betreft de premie die voor deze vrijwillige AWBZ-verzekering moet worden betaald , wordt aangesloten bij de premie die verschuldigd is voor de verplichte AWBZ-verzekering ( in 2001 10,25 % van het belastbaar inkomen ) . Deze premievaststelling wordt nog voorgelegd aan het parlement en vervolgens aan de Raad van State . De Sociale Verzekeringsbank beoordeelt of iemand in aanmerking komt voor de vrijwillige AWBZ-verzekering . De ingangsdatum van de maatregel is 1 januari 2001

WR-P-E-F-0000001333.dcoi
Overheid en bedrijven : Internet toegankelijk voor gehandicapten Persbericht , 28-3-2001 Woensdag 28 maart 2001 , persbericht nummer 27 De websites van de ministeries en van 15 grote overheidsinstellingen , maatschappelijke organisaties en bedrijven zijn voor het eind van dit jaar volledig toegankelijk voor gehandicapten . Staatssecretaris Margo Vliegenthart ( VWS ) en minister Roger van Boxtel ( GSI ) hebben hiervoor een intentieverklaring ondertekend bij de manifestatie ' Drempels Weg ' in Utrecht . De manifestatie is het begin van de landelijke campagne ' Drempels Weg ' . Deze campagne wil internet toegankelijker maken voor gehandicapten . Aan het eind van het jaar moeten minimaal 100 websites van belangrijke instellingen en bedrijven toegankelijk zijn . De ondertekenaars van de intentieverklaring zijn : De ministeries van Algemene Zaken ; Binnenlandse Zaken en Koninkrijksrelaties ; Buitenlandse Zaken ; Defensie ; Economische Zaken ; Financien ; Justitie ; Landbouw , Natuurbeheer en Visserij ; Onderwijs , Cultuur & Wetenschappen ; Sociale Zaken en Werkgelegenheid ; Verkeer en Waterstaat ; Volkshuisvesting , Ruimtelijke Ordening en Milieubeheer ; Volksgezondheid , Welzijn en Sport . De gemeenten : Den Haag en Eindhoven . De maatschappelijke organisaties : Arduin , Bartimeus , Federatie van Nederlandse Blindenbibliotheken , Het Dorp , Instituut voor Doven , Netwerk Alliatieve Zorg Hoogvliet / Pernis , Sint Anna en Vereniging voor Mytyl- en Tytyscholen . De bedrijven : KPN , Ilse , Rabobank en Start . Stroomversnelling Internet kan de maatschappelijke positie van mensen met een handicap enorm versterken . Het biedt mogelijkheden om ondanks bepaalde functiebeperkingen zelfstandiger in de maatschappij te functioneren . Vooral voor mensen met een handicap - van zintuiglijke , verstandelijke of lichamelijke aard - is het internet nog slecht toegankelijk . Organisaties van gehandicapten pleiten daarom al enige tijd voor een toegankelijker internet . Drempels Weg moet dat proces in een stroomversnelling brengen .

WR-P-E-F-0000001334.dcoi
Inspectie : maximaal inzicht obducties Persbericht , 27-3-2001 Dinsdag 27 maart 2001 , persbericht nummer 26 Dit persbericht gaat uit onder verantwoordelijkheid van de Inspectie voor de Gezondheidszorg Nederlandse ziekenhuizen bewaren organen van overledenen vaak voor nader onderzoek . Dat is niet onwettig , als de nabestaanden tenminste toestemming voor obductie ( sectie ) hebben gegeven . Maar nabestaanden weten niet dat obductie soms ook inhoudt dat delen van organen voor nader onderzoek worden opgeslagen . Meer voorlichting over obductie en wat daarmee samenhangt is vereist . Dit kan geregeld worden in een protocol voor een toestemmingsprocedure . Dit schrijft de Inspectie voor de Gezondheidszorg in een rapport over de procedures rond obducties in Nederland , dat op verzoek van minister Borst van VWS is opgesteld . Vanaf september vorig jaar is de maatschappelijke belangstelling voor obducties sterk toegenomen . Oorzaak : de opschudding die in Engeland ontstond over vermeende wantoestanden bij het verzamelen van organen en weefsels van overledenen . Het rapport geeft een ' quick scan ' van de gangbare praktijk in Nederland . Toestemming De vraag toestemming voor obductie is wettelijk vastgelegd ( Wet op de lijkbezorging ) : bij weigering geen obductie . Niet vastgelegd is de wijze waarop de vraag moet worden gesteld . Na het overlijden van de patiënt vraagt de arts om toestemming aan de nabestaanden . Vanwege de moeilijke en verdrietige situatie beperkt de vraag zich vaak tot het verzoek ' een onderzoek na de dood ' te mogen uitvoeren . Obductie Na toestemming van de nabestaanden verricht de patholoog de obductie . Daarbij neemt hij stukjes weefsel uit organen voor microscopisch onderzoek . Ook ' hele ' organen worden soms bewaard , zoals hersenen . Voor hersenobductie is overigens aparte toestemming vereist . Als het onderzoek is afgerond wordt het orgaan alsnog gecremeerd of voor onderwijsdoeleinden gebruikt . Voorlichting De Inspectie wijst in haar rapport op het grote belang van obductie-onderzoek voor de volksgezondheid en de wetenschap . Voorbeeld : hersenonderzoek om vast te stellen of het gaat om de ' gewone ' of de ' nieuwe ' Creutzfeldt Jacob ziekte ( menselijke variant van de gekkekoeienziekte ) . Het zou dan ook te betreuren zijn als obducties in een kwaad daglicht komen te staan . Daarom moet volgens de Inspectie de voorlichting worden verbeterd , zodat nabestaanden weten waarvoor ze precies toestemming geven .

WR-P-E-F-0000001335.dcoi
Hersenvliesontsteking na bezoek Mekka Persbericht , 23-3-2001 Vrijdag 23 maart 2001 , persbericht nummer 25 In het Verenigd Koninkrijk zijn enkele mensen die dit jaar de bedevaart in Mekka hebben bezocht , besmet geraakt met een bijzondere vorm van hersenvliesontsteking ( meningitis type W135 ) . Ook vorig jaar zijn er Mekkagangers ziek geworden van dit type hersenvliesontsteking . In Nederland zijn toen in totaal 8 mensen besmet geraakt . Sindsdien geldt in ons land het advies om alle Mekkagangers tegen dit bijzonder type hersenvliesontsteking te vaccineren . In het Verenigd Koninkrijk is dit niet gebeurd . Via het Europees waarschuwingssysteem zijn de besmettingen in Engeland bekend gemaakt . In Nederland zijn in dit verband nog geen ziektegevallen bekend . De kans dat Nederlandse Mekkagangers ziek worden is niet groot omdat de meeste met het juiste vaccin gevaccineerd zijn . Vaccinatie houdt niet in alle gevallen een besmetting tegen en gevaccineerde mensen kunnen de bacterie overdragen op anderen , vooral als mensen gedurende enkele uren bij elkaar in dezelfde ruimte verblijven . Het gaat daarbij vooral om gezinssituaties . Besmetting kan plaatsvinden zonder lichamelijk contact . Hersenvliesontsteking ( meningitis ) kan dodelijk zijn . De symptomen zijn koorts , ernstige hoofdpijn , nekstijfheid , sufheid en lichtschuwheid . In het verdere verloop van de ziekte treden kleine , rode , niet wegdrukbare vlekken op over het hele lichaam . VWS adviseert mensen met deze symptomen onmiddellijk contact op te nemen met hun huisarts . Dit bericht zal tevens worden verstuurd naar de islamitische koepelorganisaties .

WR-P-E-F-0000001336.dcoi
Toestemming voor verkoop buitenlandse zuivel in nederlandse winkels Persbericht , 23-3-2001 Vrijdag 23 maart 2001 , persbericht nummer 24 Minister Borst van Volksgezondheid , Welzijn en Sport heeft vanmiddag de Keuringsdienst van Waren de opdracht gegeven de naleving van Nederlandstalige etiketten op zuivelproducten niet langer prioriteit te geven . Op basis van het Warenbesluit Etikettering moeten de etiketten in ons land in het Nederlands zijn gesteld . Door de mond- en klauwzeeruitbraak in Nederland dreigt er een tekort een zuivelproducten . De zuivelindustrie heeft nu het voornemen om zuivel uit het buitenland te halen . Door artikel 38 van de Gezondheidswet toe te passen heeft minister Borst nu toestemming gegeven om zuivelproducten met niet-Nederlandstalige etiketten toe te laten voor de verkoop . De toestemming is verleend voor de periode dat door de uitbraak van mond- en klauwzeer de productie van zuivelproducten in Nederland niet mogelijk is .

WR-P-E-F-0000001337.dcoi
Kabinet akkoord met wet exploitatie zorginstellingen Persbericht , 23-3-2001 Dit persbericht , nummer 4 , is op vrijdag 23 maart 2001 uitgebracht door de Rijksvoorlichtingsdienst na afloop van de Ministerraad . Het Kabinet heeft op voorstel van minister Borst en staatssecretaris Vliegenthart van Volksgezondheid , Welzijn en Sport ingestemd met het Wetsvoorstel Exploitatie Zorginstellingen ( WEZ ) . Doel van de wet is te komen tot een flexibel , gedereguleerd systeem van planning en bouw van zorginstellingen . Niet het gebouw maar de zorgverlening staat voortaan centraal . De regels voor bouwen worden vereenvoudigd : het aantal beslismomenten in de procedure wordt teruggebracht van zes naar maximaal drie . Daarnaast is bouwwetgeving straks niet meer van toepassing op van de privaat gefinancierde instellingen en kleinschalige woonvormen . Ook vallen bepaalde bouwvormen straks niet meer onder de vergunningplicht . Zo zullen binnen bepaalde onderdelen van de gezondheidszorg ( o.a. ziekenhuizen ) alleen nog maar de nieuwbouw en niet de renovatie bij de overheid gemeld hoeven worden . De WEZ vloeit voort uit het regeerakkoord en komt in de plaats van de Wet Ziekenhuisvoorzieningen ( WZV ) . Het systeem van centrale sturing wordt vervangen door een decentraal systeem en alle regelingen met betrekking tot infrastructuur in de zorgsector komen nu in één wet .

WR-P-E-F-0000001338.dcoi
Internet moet toegankelijker worden voor gehandicapten Persbericht , 21-3-2001 Woensdag 21 maart 2001 , persbericht nummer 20 Op woensdag 21 maart 2001 presenteert Margo Vliegenthart , staatssecretaris van Volksgezondheid , Welzijn en Sport ( VWS ) , een team van vier gehandicapte internetambassadeurs die zich in 2001 gaan inzetten om websites toegankelijker te maken voor gehandicapten . Veel sites zijn voor gehandicapten nu niet toegankelijk . Daarnaast zullen zij kijken hoe mensen met een handicap internet beter kunnen gebruiken om op een volwaardige manier in de samenleving te participeren . De ambassadeurs worden benoemd in het kader van het initiatief ' Drempels weg ' . Woensdag 28 maart volgt in de Jaarbeurs in Utrecht de grote landelijke manifestatie ' Drempels Weg ' , waar premier Wim Kok en staatssecretaris Vliegenthart aanwezig zullen zijn . Gehandicapte ambassadeurs als boegbeeld De vier ambassadeurs die staatssecretaris Vliegenthart op 21 maart 2001 heeft benoemd , zijn allen zelf gehandicapt . De ambassadeurs zijn : Jacko van Dijk ( lichamelijk gehandicapt ) , Paul Erkens ( visueel gehandicapt ) , Pascal Ursinus ( auditief gehandicapt ) en Theo van Leur ( verstandelijk gehandicapt ) . Zij zullen gedurende een jaar bedrijven en organisaties bezoeken , plannen en oplossingen aandragen om internet ook voor gehandicapten toegankelijk te maken . De ambassadeurs zijn direct uit de samenleving afkomstig en niet verbonden aan belangenorganisaties of het ministerie . Na hun benoeming zullen de ambassadeurs een zoektocht beginnen die moet leiden tot een aantal aanbevelingen aan bedrijven , overheden en aan staatssecretaris Vliegenthart om internetsites- en toepassingen te verbeteren . De resultaten zullen begin 2002 aan de staatssecretaris worden aangeboden . Drempels Weg Het initiatief ' Drempels weg ' zal dit jaar op veel manieren aandacht vragen voor de toegankelijkheid en mogelijkheden van internet voor gehandicapten . Zowel internetaanbieders , internetgebruikers als sitebouwers zullen worden benaderd om hun verantwoordelijkheid te nemen om een toegankelijker internet te creëren waardoor met name gehandicapten hun maatschappelijke achterstand kunnen voorkomen of gedeeltelijk opheffen .

WR-P-E-F-0000001339.dcoi
Vliegenthart geeft startsein voor hulpmiddelen informatie centrum Persbericht , 21-3-2001 Dinsdag 20 maart 2001 , perebericht nummer 21 Staatssecretaris Margo Vliegenthart van Volksgezondheid , Welzijn en Sport heeft vandaag in Bilthoven het bestuur van de Stichting Het Hulpmiddelen Informatie Centrum ( HIC ) geïnstalleerd . De Stichting Het HIC beoogt de positie van patiënten en consumenten te versterken door de informatievoorziening over hulpmiddelen te verbeteren . Concreet werkt de Stichting aan een internetsite met toegankelijke informatie over de beschikbaarheid , de kwaliteit en de prijzen van hulpmiddelen . De zorgvraag van de gebruiker van hulpmiddelen staat daarbij centraal . Hulpmiddelen bevorderen de zelfredzaamheid en maatschappelijke participatie van mensen met functiebeperkingen . Niet alleen het gebruik , maar ook het aanbod van hulpmiddelen neemt de afgelopen jaren sterk toe . Voorbeelden van hulpmiddelen met een breed aanbod zijn rollators , tilliften , incontinentiemateriaal , hoortoestellen en elastische kousen . In Het HIC participeren patiënten- en ouderenorganisaties , voorschrijvers , fabrikanten , leveranciers en zorginkopers . Bestuurders van het Coördinatieorgaan Samenwerkende Ouderorganisaties ( CSO ) , de Vereniging Nederlandse Gemeenten ( VNG ) , de Chronisch Zieken en Gehandicaptenraad ( CG Raad ) , het Midden en Kleinbedrijf ( Orthobanda ) , de Koninklijke Nederlandse Maatschappij ter bevordering van Geneeskunde ( KNMG ) , Stichting Ondernemingen Medische Technologie ( SOMT ) en Zorgverzekeraars Nederland ondertekenen vandaag een intentieverklaring waarin zij de samenwerking met het HIC bevestigen en de uitgangspunten formeel onderschrijven . Voorzitter van het bestuur is de heer drs. E.C.J.E. Czyzewski , tevens directeur van het Boumanhuis . De overige bestuursleden zijn mevrouw E. Hallensleben , lid van gedeputeerde staten van Zuid-Holland en de heer mr. M.P.C. van der Krogt , extern adviseur .

WR-P-E-F-0000001340.dcoi
Extra aandacht voor sekse en etniciteit in de zorg Persbericht , 21-3-2001 Woensdag 21 maart 2001 , persbericht nummer 23 Minister Borst van Volksgezondheid , Welzijn en Sport heeft vandaag de Expertcommissie sekse en etniciteit geïnstalleerd . De commissie vormt een landelijk aanspreekpunt voor ontwikkeling en vernieuwing in de seksespecifieke en multiculturele zorg . Functies van de commissie zijn die van denktank , aanjager en bruggenbouwer . Verschillende maatschappelijke factoren , waaronder sekse en etnisch-culturele achtergrond , beïnvloeden gezondheid en ziekte . Daarbij gaat het zowel om aard , risico's en presentatie van gezondheidsproblemen als om zorgbehoefte , communicatie tussen hulpverlener en hulpvrager , bejegening en beleving . Daarom is het van belang om in de zorg en het zorgbeleid ruimte te bieden voor seksespecifieke en multiculturele hulpverlening . De Expertcommissie sekse en etniciteit wordt een landelijk aanspreekpunt voor ontwikkeling en vernieuwing op deze terreinen . Minister Borst van VWS heeft deze commissie vandaag geïnstalleerd . Tijdens de installatiebijeenkomst zei de minister van de commissie te verwachten dat deze bijdraagt aan de omslag naar vraaggerichte zorg die rekening houdt met de diversiteit onder patiënten en cliënten . De Expertcommissie sekse en etniciteit staat onder voorzitterschap van mevrouw J.L.E.M.W.R.R. Tiesinga-Autsma , voormalig voorzitter van de Stuurgroep Vrouwenhulpverlening . Het is de bedoeling dat de commissie de functies van denktank , aanjager en bruggenbouwer gaat vervullen ; het werk en de producten van de commissie zullen een toegevoegde waarde bieden aan al lopende programma's en initiatieven voor integratie van seksespecifieke en multiculturele zorg . De Expertcommissie is ingesteld voor een periode van vier jaar . De commissie is ingesteld voor een periode van vier jaar , in vervolg op een aanbeveling van de voormalige Stuurgroep Vrouwenhulpverlening .

WR-P-E-F-0000001341.dcoi
Nationaal contract openbare gezondheidszorg ondertekend Persbericht , 22-2-2001 Minister Borst van Volksgezondheid , Welzijn en Sport , minister De Vries van Binnenlandse Zaken , de heer Deetman van de Vereniging van Nederlandse Gemeenten en mevrouw Poortenaar-Sikkema van GGD Nederland hebben op 22 februari 2001 in Leiden het Nationaal Contract Openbare Gezondheidzorg ondertekend . Met het contract wordt het lokale openbare gezondheidsbeleid verder versterkt . De Nederlandse gemeenten gaan doelgerichte gezondheidsnota's maken met gebruik van de deskundigheid van de GGD-en . Met de korte lijnen die hier bestaan moet iedereen in de samenleving bereikt worden . Verschillen in inkomen , opleiding en beroep leiden ( nog steeds ) tot verschillen in gezondheid . Milieu , verkeer , onderwijs en sociale veiligheid bepalen mede de kwaliteit van het leven en de gezondheid van burgers . Vooral de kwetsbare groepen moeten toegang tot de zorg krijgen en behouden . Zo is op het gebied van de jeugdgezondheidszorg en de bestrijding van infectieziekten in de afgelopen jaren al veel bereikt . Maar ook psychische en psycho-sociale problemen van kinderen en volwassenen en de sociale positie van ouderen maken extra inspanning noodzakelijk . Het Nationaal Contract is opgesteld door het Platform Openbare Gezondheidszorg onder leiding van Lemstra en geldt voor de periode tot 1 maart 2003 . Daarna wordt geëvalueerd of de afspraken inderdaad hebben geleid tot verbeteringen .

WR-P-E-F-0000001342.dcoi
Advies van Keuringsdienst van Waren : voorzichtig bij het gebruik van kersenpittenkruiken Persbericht , 22-2-2001 Donderdag 22 februari 2001 , persbericht nummer 18 Dit persbericht gaat uit onder verantwoordelijkheid van de Keuringsdienst van Waren De Keuringsdienst van Waren adviseert alle gebruikers van kersenpittenkruiken goed notie te nemen van de waarschuwingsadvertentie die vandaag in de kranten is gepubliceerd . In deze advertentie dringen de gezamenlijke importeurs en handelaren van kersenpittenkruiken er op aan om direct een aantal maatregelen in acht te nemen bij het gebruik van kersenpittenkruiken . In de advertentie wordt o.a. aangeraden om bij het verwarmen van de kruik bij voorkeur geen magnetron te gebruiken en de kruik niet bij personen te gebruiken die niet doeltreffend kunnen reageren ( baby's , kinderen , gehandicapten ) . Dit om ongelukken door brand , mogelijk veroorzaakt door oververhitting en uitdroging van de kruiken , te voorkomen . De aanleiding voor deze actie is een aantal klachten over kersenpittenkruiken die bij de Keuringsdienst van Waren is gemeld waarbij ook baby's betrokken zijn geweest . Met name het opwarmen van de kruik in de magnetron kan leiden tot brand en schroeiverschijnselen . De exacte oorzaak is echter ( nog ) niet bekend .

WR-P-E-F-0000001343.dcoi
Mogelijke scheuring achillespees door gebruik antibiotica Persbericht , 21-2-2001 Woensdag 21 februari 2001 , persbericht nummer 16 Dit persbericht gaat uit onder verantwoordelijkheid van de Inspectie voor de Gezondheidszorg Bepaalde geneesmiddelen tegen bacteriële infecties kunnen het risico verhogen op een verscheuring van de achillespees ( achillespeesruptuur ) . Deze bijwerking treedt vooral op bij patiënten die ouder zijn dan 60 jaar . Het betreft antibiotica met een zogenaamde fluorochinolone structuur , die vaak worden gebruikt bij de behandeling van blaasinfecties en luchtweginfecties . Dat blijkt uit onderzoek van Paul van der Linden , ziekenhuisapotheker in opleiding , die vandaag op dit onderwerp promoveert aan de Erasmus Universiteit te Rotterdam . Sinds de introductie van deze antibiotica zijn ziektegeschiedenissen gepubliceerd waarin achillespeesruptuur als bijwerking wordt beschreven . Het aantal gepubliceerde ziektegeschiedenissen is gedurende de laatste jaren toegenomen , mogelijk vanwege de stijging in gebruik van de betrokken antibiotica . Desondanks was er weinig bekend over de frequentie van , en risicofactoren voor deze bijwerking . In opdracht van de Inspectie voor de Gezondheidszorg en het College ter Beoordeling van Geneesmiddelen onderzocht Van der Linden geautomatiseerde huisartsengegevens van ongeveer 500.000 Nederlandse patiënten , die volledig waren geanonimiseerd . Daarin bleek dat het risico op een ontsteking van de achillespees tijdens gebruik van deze antibiotica drie tot vier keer hoger was dan in een onbehandelde groep .

WR-P-E-F-0000001344.dcoi
Werken bij VWS ? Open huis voor hbo-ers en academici Persbericht , 19-2-2001 Het Ministerie van Volksgezondheid , Welzijn en Sport houdt op 6 maart 2001 Open Huis voor mensen die zich willen oriënteren op een baan bij het ministerie . Hbo'ers en academici kunnen met medewerkers van het ministerie van gedachten wisselen over de beleidsterreinen , werksfeer en cultuur bij het ministerie en over de mogelijkheden die er zijn om carrière te maken . Tijdstip : van 16.00 uur tot 19.00 uur . Locatie : Ministerie van VWS , Parnassusplein 5 in Den Haag Diezelfde dag wordt ook de zogeheten ' Personeel & Organisatie winkel ' geopend . Medewerkers van het ministerie kunnen hier informatie krijgen over zaken als Arbo , loopbaanontwikkeling en RSI .

WR-P-E-F-0000001345.dcoi
Kabinet stelt commissie Tieneropvang in Persbericht , 16-2-2001 Dit persbericht , nummer 3 , is vrijdag 16 februari 2001 na afloop van de Ministerraad uitgegeven door de Rijksvoorlichtingsdienst De ministerraad heeft op voorstel van staatssecretaris Vliegenthart van Volksgezondheid , Welzijn en Sport ingestemd met de instelling van een commissie die advies gaat uitbrengen over de toekomst van de tieneropvang . De commissie moet een visie op tieneropvang formuleren in relatie met het lokale jeugdbeleid . Ook moet de commissie knelpunten in de huidige praktijk in kaart brengen en hiervoor oplossingen aandragen . Tenslotte moet de commissie de mogelijkheden voor een toekomstige wettelijke regeling onderzoeken . De commissie-Tieneropvang staat onder leiding van drs. J. Heemskerk , oud-voorzitter van de Raad voor het Jeugdbeleid en voormalig wethouder van de gemeente Den Haag . Verder zijn er onafhankelijke deskundigen uit de praktijk , het lokale bestuur en de wetenschap in vertegen - woordigd . De commissie brengt op 1 maart 2002 advies uit . Voor tieneropvang ( buitenschoolse activiteiten voor jongeren van 12 tot 16 jaar ) loopt in deze kabinetsperiode een programma , dat onder meer bestaat uit een tijdelijke subsidieregeling van het ministerie van VWS . Hiermee zijn op experimentele basis 67 projecten van start gegaan . Ook vindt in de eerste helft van 2001 een landelijk onderzoek naar behoeften van ouders en jongeren plaats .

WR-P-E-F-0000001346.dcoi
Kabinet stelt commissie Tieneropvang in Persbericht , 16-2-2001 Dit persbericht , nummer 3 , is vrijdag 16 februari 2001 na afloop van de Ministerraad uitgegeven door de Rijksvoorlichtingsdienst De ministerraad heeft op voorstel van staatssecretaris Vliegenthart van Volksgezondheid , Welzijn en Sport ingestemd met de instelling van een commissie die advies gaat uitbrengen over de toekomst van de tieneropvang . De commissie moet een visie op tieneropvang formuleren in relatie met het lokale jeugdbeleid . Ook moet de commissie knelpunten in de huidige praktijk in kaart brengen en hiervoor oplossingen aandragen . Tenslotte moet de commissie de mogelijkheden voor een toekomstige wettelijke regeling onderzoeken . De commissie-Tieneropvang staat onder leiding van drs. J. Heemskerk , oud-voorzitter van de Raad voor het Jeugdbeleid en voormalig wethouder van de gemeente Den Haag . Verder zijn er onafhankelijke deskundigen uit de praktijk , het lokale bestuur en de wetenschap in vertegen - woordigd . De commissie brengt op 1 maart 2002 advies uit . Voor tieneropvang ( buitenschoolse activiteiten voor jongeren van 12 tot 16 jaar ) loopt in deze kabinetsperiode een programma , dat onder meer bestaat uit een tijdelijke subsidieregeling van het ministerie van VWS . Hiermee zijn op experimentele basis 67 projecten van start gegaan . Ook vindt in de eerste helft van 2001 een landelijk onderzoek naar behoeften van ouders en jongeren plaats .

WR-P-E-F-0000001347.dcoi
Nota homo-emancipatiebeleid naar Tweede Kamer Persbericht , 9-2-2001 Dit is persbericht , nummer 2 , is vrijdag 9 februari 2001 na afloop van de ministerraad uitgegeven door de Rijksvoorlichtingsdienst . Het beleid voor de emancipatie van homoseksuelen in de Nederlandse samenleving is succesvol geweest . De maatschappelijke tolerantie ten aanzien van homoseksualiteit is de afgelopen tien jaar toegenomen . Toch blijft het nodig dat er vanuit de overheid aandacht is voor de specifieke problemen van homoseksuelen . Dit staat in de Nota Homo-emancipatiebeleid , waar de ministerraad op voorstel van staatssecretaris Vliegenthart van Volksgezondheid , Welzijn en Sport mee heeft ingestemd . De nota wordt begin volgende week naar de Tweede Kamer gestuurd . Het ministerie van VWS zal extra geld beschikbaar stellen voor onderzoek naar de positie van homoseksuelen . Zo komt er 300.000 gulden beschikbaar voor oprichting van een expertisecentrum en een toegangsportaal op internet met brede publieksinformatie over homoseksualiteit . Tevens zijn er subsidies voor projecten gericht op homoseksuele moslims , jongeren en ouderen . Kleine vrijwilligersorganisaties ontvangen voortaan ook weer een jaarlijkse subsidie . Hiervoor wordt ongeveer 175.000 gulden uitgetrokken . Specifiek zal er aandacht zijn voor onderzoek naar homoseksueel ouderschap . Het kabinet ondersteunt de versterking van de gelijke behandelingspositie van homoseksuelen op Europees niveau . Dit gebeurt onder andere via de uitwerking van het nieuwe artikel 13 uit het Verdrag van Amsterdam uit 1999 .

WR-P-E-F-0000001348.dcoi
Kabinet besluit tabaksreclame te beperken Persbericht , 8-2-2001 Donderdag 8 februari 2001 , persbericht nummer 13 Op voorstel van Minister Borst van Volksgezondheid , Welzijn en Sport heeft het kabinet besloten om te komen tot vergaande beperking van tabaksreclame en tabakssponsoring . Minister Borst heeft dit voorstel vandaag voor spoedadvies aan de Raad van State voorgelegd . Vorig jaar heeft het Europese Hof van Justitie de Europese richtlijn nietig verklaard die vergaande beperkingen aan tabaksreclame en tabakssponsoring stelde . Deze nietigverklaring geschiedde niet op inhoudelijke , maar op formeel juridische gronden . De Deense en Britse regering hebben vervolgens een wetsvoorstel van dezelfde strekking bij hun parlement ingediend . De Nederlandse regering doet nu hetzelfde . Het Kabinet is van mening dat het beperken van tabaksreclame van grote betekenis is voor het versterken van het tabaksontmoedigingsbeleid , voor de preventie van jeugdroken , en daarmee voor het bevorderen van de volksgezondheid . Het Nederlandse tabaksontmoedigingsbeleid is gericht op het verminderen van tabaksgebruik , met name onder jongeren . In Nederland heeft het roken door jongeren zich in de afgelopen jaren ongunstig ontwikkeld . Ongeveer 8 % van de 12-jarigen , 40 % van de 15-jarigen en 52 % van de 18-jarigen rookt regelmatig . Iedere dag beginnen in Nederland meer dan 250 mensen jonger dan 19 jaar met roken . De wijziging van de Tabakswet legt vergaande beperkingen op aan reclame voor tabaksproducten . Zo mag alleen nog reclame voor tabak worden gemaakt in tabaksspeciaalzaken en in aparte verkooppunten binnen supermarkten en warenhuizen . Alle overige reclame , zoals op bushokjes , in kranten , weekbladen en tijdschriften , en op grote evenementen , zal worden verboden . Gelet op de gevolgen voor het bedrijfsleven geldt voor de geschreven pers een overgangstermijn tot 1 januari 2003 en voor de sponsoring een overgangstermijn tot 31 juli 2002 . Het Kabinet verwacht dat door het grotendeels verdwijnen van tabaksreclame er geleidelijk aan minder gerookt zal gaan worden , waardoor minder ziekten door roken zullen ontstaan , hetgeen onder meer leidt tot lager ziekteverzuim en minder vervroegde sterfte en arbeidsongeschiktheid . De Keuringsdienst van Waren zal toezien op de naleving van de beperkingen . Daartoe beschikt de inspectie over het instrument van de bestuurlijke boetes ( maximale boete wordt 1.000.000 ) . De Wet op de economische delicten blijft ook van toepassing . Daarnaast bevat het wetsvoorstel de mogelijkheid voor collectieve belangenbehartigers om rechtszaken aan te spannen ( groepsactierecht ) . Voor de circuits van Assen en Zandvoort kan tot 2006 ontheffing worden verleend voor het maken van tabaksreclame bij auto- of motorraces . Dan moet er wel sprake zijn van een contract dat dateert van vóór 10 april 1999 . Bovendien moet de race onderdeel uitmaken van een wereldwijd evenement .

WR-P-E-F-0000001349.dcoi
Lariam : psychische bijwerkingen bij magere vrouwen Persbericht , 30-1-2001 Dinsdag 30 januari 2001 , persbericht nummer 9 Dit persbericht gaat uit onder verantwoordelijkheid van de Inspectie voor de Gezondheidszorg Psychische bijwerkingen tijdens het gebruik van Lariam ( een geneesmiddel tegen malaria ) treden vaker op bij magere vrouwen . Dat blijkt uit onderzoek van Melanie van Riemsdijk , dat op verzoek van de Inspectie voor de Gezondheidszorg is uitgevoerd . Melanie van Riemsdijk promoveert op dit onderzoek op woensdag 31 januari 2001 aan de Erasmus Universiteit te Rotterdam . Opvallend vaak hebben meldingen over psychische bijwerkingen van Lariam betrekking op vrouwen . Om duidelijkheid over dit verschil in meldingen tussen mannen en vrouwen te krijgen besloot de Inspectie voor de Gezondheidszorg tot een onderzoek dat door de promovendus is uitgevoerd op de afdeling Epidemiologie en Biostatistiek van het Erasmus Medisch Centrum te Rotterdam . Uit het onderzoek blijkt dat de bijwerkingen van Lariam zoals slapeloosheid , onrust en depressie vooral voorkomen bij magere vrouwen . Lariam is één van de weinige effectieve middelen voor de preventie van malaria bij reizigers . Op basis van internationale gegevens over de bijwerkingen van Lariam zijn de Nederlandse richtlijnen voor de bescherming tegen malaria enkele jaren geleden aangepast . Hierbij werd het gebruik van Lariam vooral beperkt tot reizigers die een aanzienlijke kans lopen op ernstig verlopende malaria . Het Landelijk Coördinatiecentrum Reizigersadvisering adviseert dat met Lariam 3 weken voor de reis moet worden begonnen omdat eventuele bijwerkingen in 80 % van de gevallen in de eerste 3 weken aan het licht komen . De voorschrijvend arts moet overwegen patiënten die last hebben van bijwerkingen een ander , mogelijk minder effectief geneesmiddel tegen malaria te geven .

WR-P-E-F-0000001350.dcoi
Vliegenthart reikt eerste diploma's zorghulp uit Persbericht , 29-1-2001 Maandag 29 januari 2001 , nummer 8 Staatssecretaris Margo Vliegenthart ( Volksgezondheid , Welzijn en Sport ) heeft maandag in het Regionaal Opleidingscentrum Oost-Nederland in Hengelo de eerste diploma's voor zorghulpen uitgereikt . Het beroep zorghulp is vorig jaar erkend . De zorghulpen werken in de thuiszorg , verzorgingshuizen , verpleeghuizen en woonvoorzieningen voor gehandicapten . Zij ondersteunen verplegenden en verzorgenden . Hun taken bestaan uit het helpen in het huishouden , eten klaarmaken , helpen met aan- en uitkleden , een praatje maken en boodschappen doen . De opleiding biedt kansen voor mensen met weinig of geen scholing en herintreders ( meestal vrouwen ) om te gaan werken in de zorgsector . Het diploma zorghulp is ook een opstap naar hogere functies . ' Met de komst van de opleiding zorghulp is het werken in de gezondheidszorg weer een stuk aantrekkelijker geworden . Op deze manier kunnen nieuwe doelgroepen worden aangeboord ' , aldus Vliegenthart . De zorghulpen zijn ook van belang om de werkdruk voor de andere werknemers in de zorgsector te verlichten . Zorghulpen kunnen kiezen of ze eerst vooral naar school gaan in combinatie met stages ( beroepsopleidenden leerweg ) of direct al voor het merendeel van de tijd aan het werk gaan ( beroepsbegeleidende leerweg ) . Vliegenthart heeft in Hengelo de opleidingscentra en zorginstellingen tevens opgeroepen beter samen te werken , onder andere bij stagebegeleiding . In maart wordt bekend hoeveel mensen totaal in Nederland hebben gekozen voor de opleiding zorghulp .

WR-P-E-F-0000001351.dcoi
Minister installeert commissie terugdringing administratieve lasten zorgsector Persbericht , 23-1-2001 23 januari 2001 , persbericht nummer 5 Minister Borst van Volksgezondheid , Welzijn en Sport heeft vandaag de commissie terugdringing administratieve lasten zorgsector ( Commissie De Beer ) ingesteld . De commissie heeft de taak concrete voorstellen te ontwikkelen die leiden tot een substantiële vermindering van de administratieve lasten op het zorgterrein . Administratieve lasten vormen een bron van ergernis en kosten . Dat geldt niet alleen voor het bedrijfsleven maar ook voor de zorgsector . Minister Borst is daarom gestart met een traject dat moet leiden tot een forse reductie van de administratieve lasten in de zorg . Het kabinet onderschrijft deze noodzaak . De commissie bestaat uit 15 leden die allen affiniteit hebben met verschillende zorgterreinen : zorgverzekeringen , ziekenhuizen , specialisten , geestelijke gezondheidszorg , gehandicaptenzorg , thuiszorg , verpleging en verzorging . Het College voor zorgverzekeringen ( CVZ ) , het College tarieven gezondheidszorg ( CTG ) , het College Bouw , Prismant en het CBS maken ook deel uit van de commissie . De commissie zal voor 1 januari 2002 advies uitbrengen aan de minister . De voorzitter , de heer drs. J.F. de Beer , was plaatsvervangend Directeur Generaal Volksgezondheid .

WR-P-E-F-0000001352.dcoi
Financiële helderheid rond Indisch herinneringscentrum nodig Persbericht , 19-1-2001 Vrijdag 19 januari 2001 , persbericht nummer 4 Minister Borst van Volksgezondheid , Welzijn en Sport wil helderheid rond de financiële positie van de Stichting Indisch Herinneringscentrum . Daarom heeft zij het subsidie aan de stichting opgeschort . Daarnaast heeft zij het bestuur van de stichting gevraagd versneld verantwoording af te leggen over al verstrekte subsidies . Minister Borst staat nog steeds positief tegenover het initiatief om een Indisch Herinneringscentrum tot stand te brengen . Omdat de afgelopen periode veel bestuursleden zijn teruggetreden moet er een nieuw bestuur voor de stichting komen . Het huidige bestuur zal eerst de financiële situatie van de stichting in kaart brengen . Minister Borst heeft het huidige bestuur geschreven dat zij veel waardering heeft voor de wijze waarop dat het afgelopen half jaar zich heeft ingespannen om orde op zaken te stellen . Het Indisch Herinneringscentrum moet een bezinningsfunctie krijgen voor personen die afkomstig zijn uit het voormalig Nederlands-Indië . Daarnaast zal het centrum voor de naoorlogse generaties een educatieve functie krijgen gericht op de gebeurtenissen tijdens de Tweede Wereldoorlog in Nederlands-Indië en de historische context daarvan . Het herinneringscentrum zal waarschijnlijk gevestigd worden aan de Hogeweg in Den Haag , op loopafstand van het Indisch monument .

WR-P-E-F-0000001353.dcoi
Maximum aan teer in shag en vermelding teer- en nicotinegehaltes op verpakking Persbericht , 19-1-2001 Dit persbericht , nummer 1 , is vrijdag 19 januari 2001 na afloop van de ministerraad uitgegeven door de Rijksvoorlichtingsdienst De ministerraad heeft op voorstel van minister Borst van Volksgezondheid , Welzijn en Sport besloten dat shagfabrikanten vanaf 1 juli 2001 het teer- en nicotinegehalte op de verpakking van shag moeten gaan vermelden . Tegelijkertijd komt er een limiet aan de hoeveelheid teer in een shagje . Het ontwerp-besluit zal aan het parlement worden aangeboden . Al vele jaren zijn sigarettenfabrikanten verplicht het teer- en nicotinegehalte op de verpakking te vermelden . Tot nu toe is dit niet het geval voor shag , omdat er geen betrouwbare methode voorhanden was om de gehaltes te meten . Inmiddels heeft de shagindustrie wel zo'n meetmethode ontwikkeld en dus zal shag op dezelfde wijze worden behandeld als sigaretten . Uit een oogpunt van duidelijkheid voor de consument en handhaafbaarheid kiest het kabinet voor de vermelding van één waarde voor het teergehalte en één waarde voor het nicotinegehalte voor een shagje van gemiddelde grootte ( 750 milligram ) . Sinds begin 1998 bestaat er een maximum aan teer voor sigaretten . Op dit moment is het maximaal 12 milligram per sigaret . Een gemiddeld shagje mag vanaf 1 juli 2003 niet meer dan 12 milligram teer bevatten . Het kabinet kiest voor deze overgangstermijn om het bedrijfsleven meer tijd te geven het productieproces aan te passen .

WR-P-E-F-0000001354.dcoi
Vliegenthart opent particulier huisvestingsinitiatief voor gehandicapten Persbericht , 18-1-2001 Donderdag 18 januari 2001 , persbericht nummer 3 Vandaag heeft Staatssecretaris Margo Vliegenthart van Volksgezondheid , Welzijn en Sport in Vianen een huisvestingsinitiatief voor verstandelijk gehandicapten geopend , waarvoor ouders het initiatief hebben genomen . Een aantal ouders heeft de stichting De Regenboog opgericht . Zij huren woningen van de woningbouwvereniging Volksbelang . De bewoners betalen zelf , met huursubsidie , de huur . De benodigde zorg kan worden betaald uit de 10 persoonsgebonden budgetten , die de verstandelijk gehandicapten hebben . Bij de opening van het complex roemde de staatssecretaris de creativiteit van de initiatiefnemers . Ze vindt De Regenboog een voorbeeld voor anderen in vergelijkbare omstandigheden . Het systeem van het persoonsgebonden budget geeft mensen die extra zorg nodig hebben een welkome extra keuzemogelijkheid .

WR-P-E-F-0000001355.dcoi
Cafébrand in Volendam Persbericht , 5-1-2001 In deze brief wordt de Tweede Kamer door de staatssecretaris van Binnenlandse Zaken en Koninkrijksrelaties , mede namens de Minister van Volksgezondheid , Welzijn en Sport en de Minister van Binnenlandse Zaken en Koninkrijksrelaties , geïnformeerd over de café-brand in Volendam en de verdere afwikkeling van de gevolgen daarvan . Het kabinet hecht aan onafhankelijk en integraal onderzoek naar oorzaken en omstandigheden van rampen en zware ongevallen . Hiermee kan antwoord worden gegeven op de indringende vragen die bij de getroffenen bestaan en kunnen lessen worden geleerd , zodat dergelijke rampen in de toekomst zoveel als mogelijk kunnen worden voorkomen . In deze brief wordt de Tweede Kamer dan ook in het bijzonder geïnformeerd over de wijze waarop inhoud wordt gegeven aan een dergelijk onafhankelijk en integraal onderzoek .

WR-P-E-F-0000001356.dcoi
Lex van den Ham naar VWS Persbericht , 18-12-2000 Lex van den Ham ( 44 ) wordt op 15 februari 2001 plaatsvervangend secretaris-generaal bij het ministerie van Volksgezondheid , Welzijn en Sport . Hij volgt Cees van 't Veen op die directeur wordt van het Fries Museum en het Princessehof in Leeuwarden . Van den Ham is nu nog directeur Financiële en Economische Zaken van het ministerie van VROM . Hij is daar sinds 1985 in verschillende functies werkzaam . Van den Ham studeerde rechten in Utrecht en begon zijn loopbaan als fractiemedewerker van het CDA in de Tweede Kamer . Lex van den Ham is gehuwd , heeft drie kinderen en woont in Veenendaal .

WR-P-E-F-0000001357.dcoi
Minister wijst nationaal bureau voor de teelt van medicinale cannabis aan Persbericht , 14-12-2000 Het Bureau voor Medicinale Cannabis ( BMC ) van het ministerie van VWS is vanaf 1 januari 2001 verantwoordelijk voor de teelt van medicinale cannabis . Het bureau gaat onderzoeken of cannabis of cannabisproducten medicinale werking hebben . Het BMC doet dit in verschillende stappen . Allereerst wordt een product ontwikkeld waarmee onderzoek kan worden gedaan . Hiermee wordt vervolgens klinisch geneesmiddelenonderzoek verricht bij patiënten met uiteenlopende aandoeningen zoals bijvoorbeeld multiple sclerose en AIDS . Dan pas kan het BMC een geneesmiddel ontwikkelen en de juiste toedieningsvorm hiervan . De bedoeling is dat dit leidt tot de registratie van cannabis en cannabispreparaten als geneesmiddel . Door de aanwijzing van het BMC als nationaal bureau is Nederland per 1 januari gerechtigd de teelt van cannabis voor medicinale doeleinden toe te staan aan vergunninghouders die een product leveren van farmaceutische kwaliteit . Het bureau heeft hiermee tevens het alleenrecht op de in- en uitvoer , de groothandel en het aanhouden van voorraden . Het is ook de instantie die de vergunningen verleent , voorzover het om medicinale cannabis gaat . Deze aanwijzing is een internationale verplichting die voortvloeit uit het Enkelvoudig Verdrag inzake verdovende middelen . Dit verdrag bepaalt tevens dat de gehele opbrengst van cannabis aan het BMC moet worden verkocht . Minister Borst heeft de International Narcotics Control Board in Wenen - dit is de toezichthoudende instantie van de Verenigde Naties - over de aanwijzing geïnformeerd , evenals de Tweede Kamer . Diverse landen - zoals Canada , de V.S. , Zwitserland , België en het Verenigd Koninkrijk - hebben in de afgelopen maanden aangegeven onderzoek te willen doen met medicinale cannabis . De ontwikkeling van een nieuw geneesmiddel is in het algemeen een internationale aangelegenheid . Nederland zal daarom zo veel mogelijk samenwerken met deze landen .

WR-P-E-F-0000001358.dcoi
Inspectie : Aanbevelingen voor verantwoorde zorg in de zomer Persbericht , 14-12-2000 Staatssecretaris Margo Vliegenthart van VWS heeft vanochtend uit handen van de Inspecteur Generaal voor de Gezondheidszorg , J.H. Kingma , het rapport ' Zorgen in de zomer ' ontvangen . Zij onderschrijft het advies van de Inspectie dat verpleeghuizen kwaliteitscriteria opstellen voor verpleeghuiszorg en zal dat waar mogelijk stimuleren . De Inspectie adviseert de verpleeghuissector in regionaal verband plannen te maken om het personeel te behouden , nieuwe mensen aan te trekken en voor een goede scholing van bijvoorbeeld vakantiekrachten te zorgen . Ook moeten zij in hun personeelsbeleid meer aandacht geven aan de secundaire arbeidsvoorwaarden als kinderopvang en flexibele roosters . Om prioriteiten in de zorg te kunnen stellen moeten verpleeghuizen binnen een half jaar toetsbare criteria opstellen voor verantwoorde zorg ; voorkomen moet worden dat bij een structurele personeelskrapte zorg onder de maat wordt geleverd . Bedden onbezet Elk jaar hebben zorginstellingen in de zomerperiode problemen om de roosters van het verzorgend en verplegend personeel zo in te vullen dat aan de zorgplicht kan worden voldaan . Uit het inspectieonderzoek , waarin de stand van zaken in alle 360 verpleeghuizen in Nederland is bekeken , blijkt dat afgelopen zomer in ruim éénderde van de Nederlandse verpleeghuizen gemiddeld vier bedden niet bezet waren . Voor ruim 22 % gold een opnamestop . Verpleeghuizen namen deze maatregelen om een dreigend personeelstekort af te wenden en de zorg voor de bewoners op een verantwoord niveau te waarborgen . In een aantal gevallen veroorzaakte deze opnamestop een grote druk op thuiszorg , verzorgingshuizen en ziekenhuizen . Andere maatregelen die verpleeghuizen hebben genomen zijn vernieuwende wervingsactiviteiten , betere secundaire arbeidsvoorwaarden en meer aandacht voor het werkklimaat . Prioriteiten Normen voor verantwoorde zorg zijn nog niet gedetailleerd gedefinieerd . In een aantal gevallen gaven verpleeghuizen aan dat de zorg niet van voldoende niveau is geweest . Zorg onder de maat hield volgens de betrokken verpleeghuizen in dat de bewoners slechts minimale zorg ( wassen , eten , drinken , medicatie geven ) en niet voldoende aandacht en begeleiding krijgen . Verpleeghuizen zijn conform de Kwaliteitswet zorginstellingen verplicht verantwoorde zorg te garanderen . Het gaat om ' zorg van goed niveau , doeltreffend , doelmatig en patiëntgericht verleend en afgestemd op de reële behoeften van de patiënt / bewoner ' . Om eenduidig prioriteiten in de zorg te kunnen stellen is het nodig dat verpleeghuizen het begrip ' verantwoorde zorg ' uniform definiëren . Convenant Arbeidsmarkt Zorgsector In haar reactie wees staatssecretaris Vliegenthart op het Convenant Arbeidsmarkt Zorgsector , waarin vorig jaar afspraken zijn gemaakt over terugdringing van het ziekteverzuim , verbetering van opleidingen , het behoud van personeel en de imagoverbetering van de sector . In dat kader wordt momenteel met verpleeghuizen en verzorgingshuizen gesproken over verbetering van arbeidsomstandigheden . Voor een efficiënte inzet van het personeel via goede inroostering zijn de verpleeghuizen zelf verantwoordelijk , aldus de staatsecretaris .

WR-P-E-F-0000001359.dcoi
Vliegenthart geeft startsein campagne ' whoznext ' Persbericht , 6-12-2000 Staatssecretaris Margo Vliegenthart van Volksgezondheid , Welzijn en Sport heeft vandaag in Zeist het startsein gegeven voor de campagne ' WhoZnext ' . De campagne van de stichting ' Jeugd in beweging ' wil meer jongeren aan het sporten krijgen en verwacht dat te bereiken door de doelgroep in de organisatie en de uitvoer te betrekken . In negen gemeentes in Nederland zullen vanaf vandaag circa 75 jongeren het voortouw nemen en diverse projecten starten . Voorbeelden van dergelijke projecten zijn het opzetten van jeugdraden bij sportverenigingen , het opzetten van een landelijke pleinbasketbalcompetitie en het geven van fietslessen aan asielzoekers . De organisatie hoopt dat de campagne een sneeuwbaleffect zal opleveren zodat steeds meer jongeren , zo tussen de 14 en 18 jaar , zich actief voor de jeugdsport gaan inzetten .

WR-P-E-F-0000001360.dcoi
Forse groei aantal plaatsen kinderopvang Persbericht , 4-12-2000 Het aantal plaatsen voor kinderopvang is in 1999 met 12.500 gegroeid naar 116.000 . Dit is een stijging van twaalf procent . In totaal zijn er in Nederland het afgelopen jaar 250 nieuwe kinderdagverblijven bijgekomen . Tweeduizend mensen hebben in 1999 een nieuwe baan gevonden in de kinderopvang ; er werken nu in totaal 33.500 mensen in de kinderopvang . Dit blijkt uit cijfers van de SGBO , de onderzoeksafdeling van de Vereniging Nederlandse Gemeenten ( VNG ) die staatssecretaris Margo Vliegenthart van Volksgezondheid , Welzijn en Sport heeft bekendgemaakt . SGBO verricht in opdracht van VWS jaarlijks onderzoek naar de omvang van de kinderopvang . Het kabinet wil dat de kinderopvang eind 2002 is uitgebreid naar 160.000 plaatsen . Het heeft daarvoor in deze kabinetsperiode een bedrag oplopend tot 500 miljoen gulden uitgetrokken . De eerste tranche is in 1999 beschikbaar gekomen . Van de toename komt het merendeel voor rekening van de opvang van kinderen van 0 tot 4 jaar , namelijk 8.000 plaatsen tot een totaal van 79.000 . De buitenschoolse opvang is in 1999 met 4.500 plaatsen gegroeid tot 37.000 plaatsen . De bezetting van de kinderdagverblijven is constant gebleven , namelijk 87 procent . Ondanks de toename van het aantal plaatsen zijn de wachtlijsten gestegen van 27.000 naar 31.000 plaatsen . Dit is deels te verklaren uit mogelijke dubbeltellingen , deels uit extra vraag naar kinderopvang die onder meer het gevolg is van de krappe arbeidsmarkt en de economische groei . De omzet in de kinderopvang is in 1999 gegroeid met 1,5 miljard naar 1,8 miljard gulden . De ouders betalen hieraan ongeveer 44 procent mee , de overheid 35 procent en de werkgevers 21 procent .

WR-P-E-F-0000001361.dcoi
Kabinet akkoord met nota genetica Persbericht , 1-12-2000 Het kabinet heeft ingestemd met de beleidsnota van minister Borst van VWS over de toepassing van genetica ( wetenschap van de erfelijkheid ) in de gezondheidszorg . Het kabinetsbeleid is erop gericht de kansen die genetica voor gezondheidszorg biedt zoveel mogelijk te benutten en de nadelige gevolgen daarvan waar mogelijk te voorkomen . Bij die mogelijke nadelige gevolgen gaat het o.a. om privacy problematiek en discriminatie . Het is van belang om tegen de risico's tijdig maatregelen te nemen . Het kabinet is van mening dat niet alles wat kan ook mag of moet . Ook voor de toepassing van genetica in de gezondheidszorg geldt dat deze ethisch , juridisch en maatschappelijk aanvaardbaar moet zijn , veilig , van goede kwaliteit , effectief en doelmatig . Toepassing van genetica in de gezondheidszorg acht het kabinet alleen zinvol als deze bijdraagt aan de volksgezondheid . Zelfbeschikking en keuzevrijheid zijn daarbij belangrijke aandachtspunten . Het kabinet is van mening dat de samenleving en vooral de medische professie beter geïnformeerd moet zijn over de ontwikkelingen op het gebied van genetica en over de kansen en de risico's . Dat is nu lang niet altijd het geval . Daarom vraagt minister Borst de verantwoordelijke organisaties om de opleidings- , na- en bijscholingsprogramma.s van betrokken hulpverleners in de zorg aan te passen . Daarnaast wil het kabinet de voorlichting hierover , met name naar de burgers , intensiveren . Vooruitlopend hierop is het ERFO-centrum ( centrum voor voorlichting en documentatie op het gebied van erfelijke aandoeningen ) voor de voorlichting aan een breed publiek opgericht ( website - www.erfocentrum.nl ) .

WR-P-E-F-0000001362.dcoi
Gehandicaptenzorg krijgt onafhankelijke indicatiestelling Persbericht , 1-12-2000 De ministerraad heeft ingestemd met het voorstel van staatssecretaris Vliegenthart van Volksgezondheid , Welzijn en Sport om vanaf 2002 de indicatiestelling in de gehandicaptenzorg uit te laten voeren door regionale onafhankelijke indicatieorganen . In de ouderenzorg is dat al het geval . Via de indicatiestelling wordt bepaald op welke vorm van zorg een cliënt recht heeft . Momenteel gebeurt de indicatiestelling nog grotendeels door de zorgaanbieders in de gehandicaptenzorg zelf . Hiervoor is een wijziging van het zorgindicatiebesluit AWBZ nodig . Met de ' indicatiestelling nieuwe stijl ' wordt de indicatiestelling in de verschillende sectoren van de gehandicaptenzorg samengevoegd . Het gaat hierbij om zorg voor verstandelijk , lichamelijk en zintuiglijk gehandicapten . Tevens wordt de indicatiestelling gehandicaptenzorg verbreed naar de terreinen wonen en welzijn in het kader van de Wet Voorzieningen Gehandicapten ( WVG ) . De indicatiestelling nieuwe stijl zal objectief , onafhankelijk en integraal zijn . Daarnaast geldt als uitgangspunt dat de behoefte van de cliënt centraal staat . De opgebouwde deskundigheid in de sector op het gebied van indicatiestelling zal behouden blijven via het Landelijk Centrum Indicatiestelling Gehandicaptenzorg ( LCIG ) .

WR-P-E-F-0000001363.dcoi
Klachtencommissies in geestelijke gezondheidszorg onafhankelijk Persbericht , 1-12-2000 Klachtencommissies in intramurale instellingen voor de geestelijk gezondheidszorg moeten een onafhankelijke voorzitter van buiten de instelling hebben . Dat heeft het kabinet vandaag besloten op voorstel van minister Borst van Volksgezondheid , Welzijn en Sport . Klachten van patiënten over hun behandeling in de gezondheidszorg worden in eerste aanleg behandeld door een klachtencommissie . De klachtencommissie moet beschikken over een onafhankelijke voorzitter . Deze eis gold tot nu toe niet voor klachtencommissies die een uitspraak moeten doen over klachten van patiënten die gedwongen opgenomen zijn . Ook deze klachten-commissies zullen voortaan beschikken over een onafhankelijke voorzitter . De ministerraad heeft ermee ingestemd dat het besluit voor advies aan de Raad van State zal worden gezonden . De tekst van het besluit en van het advies van de Raad van State worden pas openbaar bij indiening bij de Tweede Kamer .

WR-P-E-F-0000001364.dcoi
Wim de Wit Directeur Voedselautoriteit Persbericht , 1-12-2000 Dit is een gezamenlijk persbericht van de ministeries van Volksgezondheid , Welzijn en Sport en Landbouw , Natuurbeheer en Visserij . Prof.dr.ir . W. de Wit wordt per 1 januari 2001 directeur van de nieuwe projectdirectie Nederlandse Voedsel Autoriteit ( NVA ) . Per diezelfde datum wordt drs. D.H. Meijer plaatsvervangend directeur van diezelfde directie . De projectdirectie NVA heeft tot taak om nog in deze kabinetsperiode te komen tot de oprichting van de NVA . Deze organisatie wordt verantwoordelijk voor de uitvoering van het gehele voedselveiligheidsbeleid en zal derhalve de centrale regie voeren ten aanzien van de activiteiten op het gebied van het onderzoek , de controle en de communicatie . De projectdirectie is een interdepartementaal samenwerkingsverband onder eerste verantwoordelijkheid van LNV en VWS . Wim de Wit ( 52 ) studeerde Zuiveltechnologie aan Algemene Microbiologie aan de toenmalige Landbouwhogeschool te Wageningen . Aldaar promoveerde hij in 1980 . Per 1 december 1990 werd hij benoemd tot bijzonder hoogleraar in de Integrale Kwaliteitszorg Dierlijke Produktie aan de Landbouwuniversiteit te Wageningen . Vanaf 1977 vervulde de heer De Wit diverse functies bij het ministerie van Landbouw , Natuurbeheer en Visserij ( LNV ) . Zo was hij directeur van het Rijkskwaliteitsinstituut voor Land- en Tuinbouwproducten ( RIKILT ) bij de Dienst Landbouwkundig Onderzoek ( DLO ) en directeur van het DLO-centrum voor Onderzoek en Voorlichting voor de Pluimveehouderij . Van 1994 tot 1995 was hij directeur Onderzoek bij DLO . Sinds 1995 bekleedt hij de functie van directeur Industrie en Handel op het ministerie van LNV . Drs. D.H. ( Dirk ) Meijer ( 47 ) studeerde scheikunde met als hoofdvak biochemie aan de Rijksuniversiteit Groningen . Na een aantal jaren te hebben gewerkt als wetenschappelijk medewerker trad hij in 1981 in dienst van de Keuringsdienst van Waren . Daar vervulde hij o.a. de functies van hoofd van het Specialisatielaboratorium , projectmanager en directeur van een Regionale Inspectie Gezondheidsbescherming / Keuringsdienst van Waren . Sinds 1998 bekleedt de heer Meijer de functie van hoofd van de Accountsectie Non-Food bij eerdergenoemde dienst van het ministerie van Volksgezondheid , Welzijn en Sport .

WR-P-E-F-0000001365.dcoi
Moderne brailleleesregel voor blinden en slechtzienden Persbericht , 21-11-2000 Blinden en slechtzienden kunnen , indien nodig , gebruik maken van een modernere brailleleesregel op de computer . Deze zogenaamde 40-cellige leesregel werkt onder Windows en biedt aanzienlijk meer gebruiksmogelijkheden dan de huidige 20-cellige leesregel die onder Dos werkt . Per individuele verzekerde kan verder worden bepaald of deze aanvullend recht heeft op bijbehorende spraakondersteuningsapparatuur . Met deze voorzieningen kan veel beter met de visuele beperkingen worden omgegaan . Het College voor Zorgverzekeringen ( CvZ ) heeft nu op aandringen van staatssecretaris Vliegenhart duidelijkheid gegeven over de rechten van ziekenfondsverzekerden ten aanzien van de brailleleesregel . Hiervoor is door het CvZ een circulaire verzonden aan de zorgverzekeraars . Vliegenthart heeft dit in een brief kenbaar gemaakt aan de Tweede Kamer . Het CvZ heeft onderzoek laten doen naar de toepassing van de brailleleesregel en concludeert op basis daarvan dat de 20-cellige leesregel met de vooruitgang van de technologie in veel gevallen inmiddels verouderd en derhalve niet meer adequaat is . Hoewel de regeling Hulpmiddelen een verstrekking van een 40-cellige leesregel al wel toeliet , bleken zorgverzekeraars in de praktijk zeer terughoudend bij de verstrekking ervan . De rechter heeft recent een aantal blinden en slechtzienden in het gelijk gesteld die zich verzetten tegen de weigering de nieuwere toepassing te vergoeden . Ook de Tweede Kamer heeft zich uitgesproken voor het recht op een 40-cellige brailleleesregel . Een brailleleesregel is een balkje dat bevestigd aan de computer met puntjes de informatie van het scherm doorgeeft . Blinden en slechtzienden krijgen op deze manier de informatie van het scherm als brailletekens tegen hun vingertoppen .

WR-P-E-F-0000001366.dcoi
Vliegenthart : lagere drempel kinderopvang bij nieuwe wet Persbericht , 20-11-2000 Staatssecretaris Margo Vliegenthart van VWS verwacht dat met de komende nieuwe wet voor de kinderopvang veel meer groepen in de samenleving gebruik kunnen maken van kinderopvang . Werkgevers gaan straks een bijdrage betalen die los staat van het inkomen van de ouder ; de ouder en de overheid betalen de rest . ' Met dit vraaggestuurde systeem krijgen veel meer mensen toegang tot kinderopvang . De drempels worden verlaagd ' , aldus Vliegenthart maandag op een congres van de werkgeversorganisatie VOG in Nieuwegein . Op dit moment betaalt de overheid veelal een vast bedrag en zorgen werkgevers en ouders voor de rest van de financiering . Voor met name groepen met lage inkomens is kinderopvang niet gemakkelijk te realiseren omdat van werkgevers dan een hoge bijdrage wordt verwacht . Het kabinet wil in 2003 een Wet Basisvoorziening Kinderopvang invoeren waar de effecten van de inkomensverschillen bij ouders door de overheid wordt opgevangen . Dit zal er volgens Vliegenthart ook toe leiden dat in meer cao's afspraken over kinderopvang worden gemaakt dan nu het geval is . ' De duidelijke rolverdeling tussen de overheid en sociale partners en de eenduidige richting van het stelsel kunnen leiden tot een situatie waarin kinderopvang meer en meer in de cao's ingang zal vinden . Dat betekent ook dat de arbeidsparticipatie van vrouwen verder omhoog kan en tekorten op de arbeidsmarkt beter bestreden kunnen worden . Een bedrijf zonder kinderopvang in de cao komt steeds meer op achterstand te staan ' . Vliegenthart hield haar gehoor overigens voor dat de komende jaren niet eenzijdig de nadruk mag komen te liggen op de uitbreiding ; kwaliteitsverbetering mag niet uit het oog verloren worden . ' Kwantiteit en kwaliteit moeten hand in hand gaan : meer centra en betere centra , meer omzet en een grotere rol voor de ouders en ook samenwerking met onderwijs , sport en culturele activiteiten . Alleen wanneer we dit evenwicht tot stand kunnen brengen tussen kwantiteit en kwaliteit , kan de kinderopvang verder uitgroeien tot een volwaardige bedrijfstak en een maatschappelijke factor van belang ' , aldus Vliegenthart , die daarbij , op de Internationale dag van de Rechten van het Kind , ook nadrukkelijk een rol weggelegd ziet voor de inbreng van kinderen zelf . Op 4 december debatteert de Tweede kamer over de hoofdlijnen van de nieuwe wet .

WR-P-E-F-0000001367.dcoi
Benoeming leden Raad voor Maatschappelijke Ontwikkeling Persbericht , 17-11-2000 Op voorstel van staatssecretaris Vliegenthart ( Volksgezondheid , Welzijn en Sport ) heeft het kabinet ingestemd met de benoeming van zeven raadsleden van de Raad voor Maatschappelijke Ontwikkeling . Het betreft de nieuwe benoemingen van mevrouw prof. dr. J. van Doorne-Huiskes , mevrouw mr. D.A.T. van der Heem-Wagemakers , mevrouw ir. Z.S. Arda , de heer dr. K.W.H. van Beek en de heer prof. dr. M. de Winter . Herbenoemd worden mevrouw Y. Koster-Dreese en de heer drs. H.J. Kaiser . De benoemingen hebben betrekking op de tweede zittingsperiode van de Raad van 1 januari 2001 tot en met 31 december 2004 . Mevrouw Van Doorne-Huiskes ( 59 ) is hoogleraar Emancipatieonderzoek aan de Erasmus Universiteit Rotterdam . Mevrouw Van der Heem-Wagemakers ( 53 ) is officier van Justitie in Den Haag . Mevrouw Arda ( 50 ) is directeur van TopSupport Intercultural Consultancy Bedrijfs- en organisatieadvies in Diversiteit . De heer Van Beek ( 37 ) is directeur van het programmabureau Infodrome en de heer De Winter ( 49 ) heeft een advies- en onderzoekspraktijk op het gebied van jeugdbeleid , jeugdzorg en maatschappelijke opvoedingsprocessen .

WR-P-E-F-0000001368.dcoi
Wachtlijsten verpleging en verzorging compleet in beeld Persbericht , 10-7-2000 Maandag 10 juli , persbericht nummer 60 De wachtlijst voor mensen die geïndiceerd zijn voor verpleging en verzorging en geen zorg ontvangen bedraagt in totaal 44.100 , waarvan 29.100 voor thuiszorg , 12.700 voor verzorgingshuiszorg en 2.300 voor verpleeghuiszorg . De wachtlijst voor persoonsgebonden budget is vrijwel verdwenen . Daarnaast is er een groep van ruim 57.000 mensen die een vorm van overbruggingszorg ontvangt . Dit kan zijn een andere vorm van zorg of minder zorg dan waarvoor geïndiceerd is . Voor de thuiszorg zijn dit 29.400 mensen , voor verzorgingshuiszorg 19.800 en voor verpleeghuiszorg 8.600 . In totaal ontvangt bijna 60 % van de mensen op de wachtlijst een vorm van overbruggingszorg . Tevens waren er 15.000 mensen die onterecht op de wachtlijst stonden . Zij waren overleden of ontvangen reeds volledige zorg dan wel stonden op twee of meer wachtlijsten tegelijk . Dit zijn de eerste uitkomsten van een landelijk onderzoek onder alle thuiszorginstellingen , verpleeg- en verzorgingshuizen en zorgkantoren . Dit onderzoek werd gedaan door de zorgkantoren , ondersteund door de Taskforce wachtlijsten , om betrouwbare gegevens te krijgen over de wachtlijsten in de sector verpleging en verzorging . Aanleiding voor het onderzoek vormt het extra geld dat het kabinet ter beschikking stelt voor de aanpak van de wachtlijsten in de AWBZ en de gerechtelijke uitspraken over het recht op (thuis)zorg . In het plan van aanpak van wachtlijsten in de verpleging en verzorging , waar alle partijen uit de sector verpleging en verzorging aan meewerkten , werd geconstateerd dat er geen betrouwbare wachtlijstgegevens beschikbaar zijn . Maatregelen om de wachtlijsten te bekorten De opschoningsactie levert voor het eerst betrouwbare gegevens op over het aantal wachtenden en zorg die al geboden wordt ( ' overbruggingszorg ' ) in de thuiszorg , verpleeghuizen en verzorgingshuizen . Alle 1700 instellingen leverden hun gegevens aan . Begin 2001 wordt de actie in deze sector herhaald . In november worden gegevens over wachtlijsten in de gehandicaptenzorg bekend . Daarnaast wordt hard gewerkt om structurele registratie van wachtlijsten van de grond te krijgen in de loop van 2001 . De grote winst van de cijfers is dat zorgkantoren met zorginstellingen gericht actie kunnen gaan ondernemen om zorg te realiseren op die plaatsen waar dat het meest nodig is . Zorgkantoren en instellingen gaan aan de hand van deze cijfers aanvullende afspraken maken om met extra geld op korte termijn meer zorg tot stand te brengen . Met dat extra geld alleen moet ook extra capaciteit in de vorm van bedden en menskracht gecreëerd worden . Dit kost tijd . Daarbij hoeven niet alleen de geijkte paden bewandeld te worden , maar mogen zorgkantoren en zorgaanbieders ook via creatieve oplossingen op korte termijn capaciteit realiseren . Een voorbeeld is het gebruiken van een leegstaande vleugel van een ziekenhuis voor verpleeghuiszorg . Deze oplossingen moeten de wachtlijsten zichtbaar verkorten . Taskforce wachtlijsten De Taskforce wachtlijsten is een samenwerkingsverband tussen het ministerie van VWS en Zorgverzekeraars Nederland . Voorzitter is P. van Lieshout , directeur - generaal Zorg van VWS . De Taskforce beschikt over een projectteam dat de activiteiten coördineert . De Taskforce heeft drie taken : het opschonen van wachtlijsten , initiëren van onorthodoxe maatregelen en een impuls geven aan structurele registratie voor de hele AWBZ sector .

WR-P-E-F-0000001369.dcoi
Convenant energie en milieu voor zwembaden , sporthallen en kunstijsbanen Persbericht , 5-6-2000 Het onderstaande persbericht verschijnt onder verantwoordelijkheid van het LC Nederlands Instituut voor lokale Sport & Recreatie : Op 8 juni ondertekenen minister Jorritsma ( namens het ministerie van EZ ) , minister Pronk ( namens het ministerie van VROM ) , staatssecretaris Vliegenthart ( namens het ministerie van VWS ) en vertegenwoordigers van LC , RECRON , VKN ( Vereniging Kunstijsbanen Nederland ) en NOC*NSF in het Museon in Den Haag het convenant energie en milieu voor zwembaden , sporthallen en kunstijsbanen . Het ondertekenen van dit document is een belangrijke stap op weg naar een milieuvriendelijke toekomst voor sport- en vrijetijdsaccommodaties . Tijdens de bijeenkomst op 8 juni geeft top-volleyballer Peter Blangé het startschot van een campagne om binnen de branche te komen tot daadwerkelijke besparingen op milieugebied . Met een milieuvriendelijke aanpak kunnen bijvoorbeeld de kosten voor het energieverbruik en de bedrijfsvoering omlaag , maar kan ook de hoeveelheid afvalwater afnemen . In het convenant , dat door iedere eigenaar en exploitant van een sport- of vrijetijdsvoorziening ondertekend kan worden , zijn door de initiatiefnemers gezamenlijk bepaalde doelstellingen opgenomen en is daarbij aangegeven welke maatregelen kunnen worden ingezet om deze doelstellingen te behalen . Indien een eigenaar zich aansluit bij deze afspraken wordt deze bovendien ondersteund . Deze ondersteuning bestaat onder meer uit het organiseren van workshops of het aanbieden van een quick scan om de accommodatie door te lichten . Ook het openstellen van een helpdesk kan tot deze ondersteuning gerekend worden . Bovendien worden nieuwsbrieven en andere communicatiemiddelen ingezet om te informeren over actuele ontwikkelingen . De bijeenkomst in het Museon vindt gelijktijdig plaats met de internationale tentoonstelling ' Sport in Beweging ' . Een interactieve expositie waarin de relatie tussen sport , techniek en het menselijk lichaam centraal staat . Na afloop van de ondertekening kunnen deelnemers de expositie gratis bezoeken .

WR-P-E-F-0000001370.dcoi
Uitvoering combiregeling voetbalsupporters bekijken Persbericht , 3-2-2000 De uitvoering van de gecombineerde regeling voor vervoer van voetbalsupporters en toegang tot wedstrijden wordt onder de loep genomen . Bekeken wordt of de regeling niet te vaak wordt toegepast en of de publieksvriendelijkheid van de regeling verbeterd kan worden . De noodzaak van de regeling bij risicowedstrijden en handhaving van het veiligheidsniveau staat niet ter discussie . Staatssecretaris Margo Vliegenthart van VWS heeft dit , mede namens minister Peper van BZK , afgesproken met de KNVB en de belangenvereniging van voetbalsupporters ( BOVS ) . Supporters en KNVB hadden op overleg aangedrongen , omdat zij vinden dat de regeling - bedoeld om ongeregeldheden bij voetbalwedstrijden te voorkomen - te vaak wordt toegepast en dat daarmee de klantvriendelijkheid van het betaalde voetbal in het geding is . In de eerste helft van deze voetbalcompetitie is de combiregeling meer dan 80 keer toegepast ; de helft van de keren overigens op verzoek van clubs . Clubs en supporters worden op lokaal niveau meer betrokken bij overleg over de beslissing of een combiregeling wordt toegepast . Het besluit zelf wordt uiteindelijk genomen in de lokale driehoek met politie , justitie en openbaar bestuur . BZK zal in regulier overleg met korpsbeheerders bepreken of de combiregeling voldoende terughoudend wordt toegepast . Tenslotte zal de KNVB nader overleg voeren met clubs over toepassing van de combiregeling . De supportersorganisatie BOVS komt met suggesties om de uitvoering van de combiregeling in de praktijk publieksvriendelijker te maken , zoals meer vertrekplaatsen en een minder opzichtig vervoer naar de stadions . Bij het overleg waren verder vertegenwoordigers van de Vereniging Nederlandse Gemeenten ( VNG ) , de korpsbeheerders , het Openbaar Ministerie en de korpschefs betrokken .

WR-P-E-F-0000001371.dcoi
65 miljoen euro voor sport voor allochtonen Persbericht , 22-2-2006 Minister Rita Verdonk ( Vreemdelingenzaken & Integratie ) en staatssecretaris Clémence Ross ( Volksgezondheid , Welzijn en Sport ) hebben vandaag met een aantal sportbonden ( waaronder de KNVB ) en de gemeenten Amsterdam , Rotterdam , Den Haag en Utrecht een overeenkomst getekend op het gebied van sport , integratie en allochtone jongeren . Verdonk en Ross trekken de komende jaren 65 miljoen euro uit , waarmee de sportbonden en de gemeenten jongeren aan het sporten moeten krijgen . Dat kan bijvoorbeeld door nieuwe vormen van sport in georganiseerd verband te introduceren . De deelname van allochtone jongeren blijft fors achter bij die van Nederlandse jongeren . Met name allochtone meisjes weten de weg naar de sportclub niet te vinden . Sport kan een bijzondere betekenis hebben voor de onderlinge verbondenheid en de binding met de maatschappij . Bij het aanleren van bijvoorbeeld respect , discipline , sociale vaardigheden of zelfbeheersing is sport een uitstekend hulpmiddel . Minister Verdonk is van mening dat sporten mensen nader tot elkaar brengt . Samen sporten door allochtone en autochtone jeugd bevordert de integratie . Met het programma Meedoen allochtone jeugd door sport worden er in de periode 2006 - 2010 een aantal resultaten nagestreefd , waaronder : inlopen van achterstand sportdeelname allochtone jeugd ; inzetten van 500 sportverenigingen en sportscholen bij begeleiding allochtone jeugd ; extra aandacht aan zorgtrajecten ( jeugdzorg , jeugdhulpverlening en reïntegratietrajecten . Tijdens de bijeenkomst gaf Ross aan optimistisch te zijn over dit programma : `` over vijf jaar kunnen we hopelijk tegen elkaar zeggen dat de resultaten zijn bereikt die we met z'n allen voor ogen hebben " .

WR-P-E-F-0000001372.dcoi
Contract snelle levering grieppandemisch vaccin getekend Persbericht , 1-3-2006 Het Nederlands Vaccin Instituut ( NVI ) heeft vandaag in opdracht van minister Hoogervorst van Volksgezondheid , Welzijn en Sport ( VWS ) met Solvay Pharmaceuticals B.V. een optie- en leveringscontract contract getekend voor het leveren van een grieppandemisch vaccin . Met dit contract garandeert VWS zich van snelle levering van vaccin voor de gehele Nederlandse bevolking wanneer een grieppandemie uitbreekt . Een vaccin kan gemaakt worden als bekend is welk virus de pandemie veroorzaakt . De productietijd van een vaccin is gemiddeld zes maanden . Met dit contract regelt VWS dat de eerste acht productieweken van Solvay Pharmaceuticals B.V. zijn gereserveerd voor de productie van vaccin voor Nederland . Het doel is in deze acht weken voor 16 miljoen mensen in Nederland vaccin te produceren . Solvay Pharmaceuticals B.V. is in Nederland gevestigd en produceert onder andere het jaarlijkse griepvaccin . Het pandemische vaccin zal in de nieuwe celkweekfabriek van Solvay geproduceerd worden op basis van celkweek in plaats van op eieren . Hierdoor is de productie niet meer afhankelijk van eieren . VWS bereidt zich voor op de mogelijke uitbraak van een pandemie . Naast het contract voor vaccin , heeft minister Hoogervorst vorig jaar 5 miljoen kuren antivirale middelen besteld . Antivirale middelen tegen griep zorgen ervoor dat mensen met griep minder besmettelijk voor hun omgeving worden . Uiteindelijk krijgen minder mensen daardoor griep . Alle mensen met griepsymptomen krijgen bij een pandemie antivirale middelen verstrekt . Ook liggen er draaiboeken klaar op landelijk en op regionaal niveau . De draaiboeken zijn in samenwerking met GGD Nederland en de raad van regionaal geneeskundige functionarissen ( RGF ) tot stand gekomen en beschrijven onder meer hoe de zorg wordt georganiseerd tijdens een pandemie . GGD-en hebben samen met de geneeskundige hulpverlening bij ongevallen en rampen een taak bij de uitvoering van de draaiboeken op lokaal niveau in samenwerking met andere zorgwerkers en zorginstellingen . Samen met het ministerie van Landbouw , Natuur en Voedselkwaliteit is VWS tevens begonnen met een informatie campagne via de landelijke en regionale dagbladen en de huis-aan-huisbladen . Sinds week 8 hebben beide ministeries Postbus 51 als centraal informatiepunt voor burgers opengesteld : http://www.postbus51.nl / of 0800 - 8051 .

WR-P-E-F-0000001373.dcoi
Ross : gezinscentrum in de buurt moet ouders beter helpen Persbericht , 3-3-2006 De nieuwe gemeentelijke colleges , die na de gemeenteraadsverkiezingen geformeerd worden , moeten meer oog hebben voor het preventief jeugdbeleid . Deze uitspraak doet staatssecretaris Clémence Ross-van Dorp aan de vooravond van de gemeenteraadsverkiezingen . ` Het is essentieel dat gemeenten meer kiezen voor jeugd en gezin . Een probleem bij een kind en zijn gezin staat vaak niet op zichzelf . Door snel al de problemen van probleemgezinnen aan te pakken kun je voorkomen dat grote groepen jongeren in de problemen komen en uiteindelijk in de jeugdzorg terecht komen . ' Ross wil het de gemeenten de komende tijd makkelijker maken door de verschillende financiële regelingen vanuit het rijk te bundelen . ` Er gaat nu geld naar gemeenten voor de jeugdgezondheidszorg , kinderopvang , sociaal medische indicatie , peuterspeelzalen , bijstand , schoolmaatschappelijk werk en noem maar op . Ik wil in ieder geval zoveel mogelijk de algemene geldstromen die van VWS afkomen bundelen , zodat de gemeenten er meer gericht mee aan de slag kunnen . ' Op dit moment wordt het geld dat gemeenten ontvangen voor jeugd verdeeld op basis van het aantal kinderen in de gemeente . Ross zou het beter vinden deze middelen toe te kennen op basis van het risicoprofiel van een kind . Ze wil dat er per wijk of gemeente een centraal punt komt voor alle vragen van gezinnen over opvoeden en opgroeien . De enige plek ook waar vastgesteld wordt welke hulp een jongere of gezin nodig heeft . De jeugdgezondheidszorg zou hierin de spil moeten zijn . Niet alleen heeft de jeugdgezondheidszorg ( consultatiebureau ) al veelvuldig contact met de ouders en het ( pasgeboren ) kind . In de eerste vier jaar blijft die relatie door regelmatige contactmomenten bestaan . Het bereik van het consultatiebureau is zeer hoog , ook onder die groepen in de bevolking die verder weinig contacten hebben met bijvoorbeeld welzijnsinstellingen . De jeugdgezondheidszorg is een herkenbare plek voor gezinnen , en heeft goede verbindingen met aanpalende sectoren als het algemeen maatschappelijk werk , de onderwijssector ( netwerken in en rond de school ) en de reguliere zorg ( verloskundigen , kraamzorg en huisarts ) . Waar het om gaat is dat er een instantie is die jongeren en gezinnen ziet en hen kan bijstaan als er problemen ontstaan . Gezinnen bij wie er problemen zijn kunnen concreet geholpen worden door medewerkers van zo'n loket . Die helpen bij schuldsanering , kinderopvang of opvoedondersteuning . Deze manier van werken sluit volgens Ross naadloos aan op de WMO , die volgend jaar wordt ingevoerd , en in het kader waarvan waar gemeenten ook taken op het gebied van preventief jeugdbeleid moeten uitvoeren .

WR-P-E-F-0000001374.dcoi
MINISTER-PRESIDENT KOK NAAR PRESIDENT CLINTON Op uitnodiging van de Amerikaanse President Clinton brengt Minister-President Kok op donderdag 28 september een officieel werkbezoek aan Washington. 's Ochtends voert hij besprekingen met de President , gevolgd door een lunch in het Witte Huis . De Minister-President wordt vergezeld door minister J.J. van Aartsen van Buitenlandse Zaken .

WR-P-E-F-0000001375.dcoi
MINISTER-PRESIDENT KOK BRENGT WERKBEZOEK AAN THÜRINGEN EN SAKSEN-ANHALT De minister-president , de heer W. Kok , zal , vergezeld door zijn echtgenote , van zondag 24 september tot en met dinsdag 26 september een werkbezoek brengen aan de Duitse deelstaten Thüringen en Saksen-Anhalt . Op het programma staan ontmoetingen met minister-president Vogel van Thüringen en minister-president Höppner van Saksen-Anhalt . In Thüringen wordt een bezoek gebracht aan het voormalige concentratiekamp Buchenwald . In de stad Jena zal maandag 25 september aandacht worden besteed aan economische herstructureringsactiviteiten . Dezelfde dag zal in Saksen-Anhalt , onder andere in Schkopau , voorts kennisgenomen worden van de problematiek rond milieusanering . In Magdeburg , in de wijk Olvenstedt , komen dinsdag 26 september sociale aspecten aan de orde .

WR-P-E-F-0000001376.dcoi
BEGROTING HUIS DER KONINGIN ( I ) VOOR HET JAAR 2001 De ramingen van de uitkeringen aan H.M. de Koningin , Z.K.H. Prins Claus , Z.K.H. de Prins van Oranje , H.K.H. Prinses Juliana en Z.K.H. Prins Bernhard zijn gebaseerd op de Wet financieel statuut van het Koninklijk Huis van 22 november 1972 ( Stb . 701 ) en de Wet houdende aanvulling van de Wet financieel statuut van het Koninklijk Huis tot regeling van de uitkeringen aan Prinses Juliana en haar echtgenoot van 2 juli 1980 ( Stb . 380 ) . De uitkeringen aan de Koningin en de andere leden van het Koninklijk Huis zijn opgebouwd uit 3 componenten : - de kosten van personeel ( A ) - de overige , d.w.z. niet-personele kosten ( B ) - het inkomensbestanddeel ( C ) De ramingen over 2001 zijn als volgt samengesteld

WR-P-E-F-0000001377.dcoi
BEGROTING ALGEMENE ZAKEN ( III ) VOOR HET JAAR 2001 OVERHEIDSVOORLICHTING Medio volgend jaar zal een commissie - onder voorzitterschap van drs. J Wallage , de burgemeester van Groningen - een advies uitbrengen dat bouwstenen levert voor de strategiebepaling , de organisatie en de financiering van de overheidsvoorlichting . Ook moet het advies van de commissie een impuls geven aan de verdere professionalisering van de overheidscommunicatie . Steeds vaker wordt voorlichting gegeven over nog niet door het parlement aanvaard beleid . Het huidige beleidskader - de zogenaamde principia van de voorlichting - voldoet niet meer op dit punt en zal daarom , mede op basis van het advies van de Commissie Wallage , worden aangepast . Uitgangspunt blijft onafhankelijke voorlichting met expliciete vermelding dat parlementaire besluitvorming nog moet plaatsvinden . De adviestaak van de Voorlichtingsraad ( VoRa ) is versterkt , waarbij de nadruk is komen te liggen op het ontwikkelen van het interdepartementaal communicatiebeleid . Binnen het ministerie van Algemene Zaken zijn inmiddels enkele websites voor het publiek operationeel , zoals de websites van het Koninklijk Huis en de Postbus 51-informatiedienst . Daarnaast is het intranet binnen Algemene Zaken in gebruik genomen . De eigen website van de Minister-President en het Ministerie van Algemene Zaken start in het najaar 2000 . Inspelend op de ontwikkelingen in de nieuwe media en op vragen uit de maatschappij , zal in 2001 een nieuw Bureau beantwoording burgercorrespondentie operationeel worden . Het bureau zal de beantwoording gaan voorbereiden van brieven en e-mails van burgers aan de minister-president . WETENSCHAPPELIJKE RAAD VOOR HET REGERINGSBELEID In bewerking zijn de rapporten Midden- en Oost-Europa , Multiculturele samenleving , en Kennisintensivering . Twee recentelijk aangevangen projecten betreffen De maatschappelijke verankering van milieunormen en Het functioneren van de rechtsstaat . Het milieuproject beoogt een analyse te geven van de wijze waarop wetenschappelijke normering in het milieubeleid tot stand komt en van de factoren die daarbij van doorslaggevende betekenis zijn . Het rechtsstaatproject gaat over de invloed van de internationalisering , internationale rechtsvorming en het ontstaan van nieuwe machtscentra op het functioneren van de huidige rechtsstaat . Tevens laat de WRR een analyse uitvoeren van het beleidsondersteunend toekomstonderzoek van de afgelopen tien jaar .

WR-P-E-F-0000001378.dcoi
OFFICIEEL BEZOEK MAROKKAANSE MINISTER-PRESIDENT AAN NEDERLAND Minister-President Youssoufi van Marokko brengt op woensdag 4 oktober en donderdag 5 oktober a.s. op uitnodiging van de Nederlandse regering een officieel bezoek aan Nederland . De eerste dag van het bezoek staan in Den Haag politieke besprekingen op het programma met Minister-President Kok . In de namiddag zal Hare Majesteit de Koningin Minister-President Youssoufi in audiëntie ontvangen . Voorts is een ontmoeting met leden van de Eerste en Tweede Kamer voorzien . In de avond biedt Minister-President Kok zijn gast een diner aan in de Trêveszaal . Op de tweede dag vindt een bezoek aan Amsterdam plaats en is er een ontmoeting met vertegenwoordigers van de Marokkaanse gemeenschap in Nederland . Tevens is een buurtbezoek in Amsterdam-West voorzien .

WR-P-E-F-0000001379.dcoi
OVERLEG VAN DE REGERINGSLEIDERS VAN DE LANDEN VAN DE BENELUX Op vrijdag 29 september vindt er in Den Haag een overleg plaats tussen de regeringsleiders van de landen van de Benelux . Op de agenda staat een gezamenlijke notitie t.b.v. de Intergouvernementele Conferentie en de verdere toekomst van Europa . Het overleg dient mede ter voorbereiding van de twee komende Europese toppen ( in oktober in Biarritz en in december in Nice ) . Naast de drie regeringsleiders zullen ook de ministers van Buitenlandse Zaken aan het overleg deelnemen , alsmede enkele staatssecretarissen .

WR-P-E-F-0000001380.dcoi
MINISTER-PRESIDENT KOK OP OFFICIEEL BEZOEK NAAR TURKIJE EN SLOWAKIJE Minister-President Kok brengt op maandag 30 en dinsdag 31 oktober een officieel bezoek aan Turkije . Hij wordt vergezeld door staatssecretaris Benschop . Op 30 oktober zijn er in Ankara gesprekken met onder meer president Sezer en premier Ecevit . Op 31 oktober bezoekt de premier Istanboel . Op het programma staan onder meer een bezoek aan het aardbevingsgebied en een rondetafelgesprek met vertegenwoordigers van het Turkse bedrijfsleven ( Tusiad ) . Aansluitend bezoekt de Minister-President op woensdag 1 november Slowakije . Hij voert daar onder meer besprekingen met premier Dzurinda .

WR-P-E-F-0000001381.dcoi
BENELUX EENS OVER GEZAMENLIJKE INZET VOOR EUROPESE TOP IN NICE België , Nederland en Luxemburg zijn het eens over een gezamenlijke inzet voor de Europese top in Nice , december dit jaar . De premiers Kok , Verhofstadt en Juncker leggen die vandaag in Den Haag in een memorandum vast . Nice moet de weg bereiden voor uitbreiding De Benelux-premiers stellen dat de top van Nice de weg definitief vrij moet maken voor de uitbreiding van de Europese Unie en dat Nice dit expliciet moet vastleggen . De aanpassing van het Verdrag moet slagkracht , democratie , transparantie en eenheid in een groter wordende Unie verzekeren . Om de slagkracht te versterken , dient de EU op zoveel mogelijk terreinen met meerderheid van stemmen te besluiten , in ieder geval op het gebied : vrij personenverkeer , milieubeleid , gemeenschappelijke handelspolitiek en het sociaal beleid - rekening houdend met de verschillende nationale stelsels . De Benelux-landen willen dat elke EU-lidstaat in de Commissie vertegenwoordigd is en dat de Commissie geen hiërarchie mag kennen . De positie van de voorzitter dient sterker te worden . De individuele en collectieve verantwoordelijkheid van de Commissie en haar verhouding met het Europees Parlement moet duidelijker worden geregeld . De stemmenweging in de Raad moet herzien worden met in acht name van het relatieve bevolkingsgewicht , waarbij in vergelijkbare situaties vergelijkbare oplossingen worden gevonden , terwijl de balans tussen grote en kleine lidstaten blijft gehandhaafd . Nauwere samenwerking binnen EU kader De Benelux-landen zijn nadrukkelijk voorstander van nauwere samenwerking - dat wil zeggen dat een aantal lidstaten besluit tot verdere samenwerking op een bepaald beleidsterrein - omdat dit de dynamiek van de integratie zal behouden binnen een grotere EU . Nauwere samenwerking moet binnen de Europese Unie gestalte krijgen . Anders bestaat het gevaar dat dit buiten het Verdrag om gebeurt . Hervorming na Nice De Benelux-landen verwelkomen het begin van het debat over de verdere toekomst van de EU . Zij willen dat de Europese Raad eind 2001 een richtinggevende verklaring aflegt over de politieke toekomst van de EU . Dit zou in de periode na de ratificatie van het Verdrag van Nice tot een resultaat kunnen leiden . De Benelux-landen leveren graag een bijdrage aan dat debat . Het succes van de EU is immers te danken aan de communautaire methode en het unieke samenspel tussen de instellingen ( met name Raad , Commissie en Europees Parlement ) . Daarnaast moet er ruimte zijn voor andere vormen van samenwerking en nieuwe integratiemethodieken zoals die zijn ontwikkeld op de Europese Raad van Lissabon . Bestaande intergouvernementele samenwerking moet op termijn zo veel mogelijk gecommunautariseerd worden . De Benelux zien de toekomst van de EU op middellange termijn na de top van Nice vooral in een constitutionele ontwikkeling . Deze omvat : de plaats van het handvest voor grondrechten in het Verdrag , de reorganisatie van het Verdrag , een verdeling van competenties tussen de instellingen en de lidstaten en het versterken van de externe vertegenwoordiging van de EU . Om de democratische legitimiteit van de Commissie te vergroten , vinden de Benelux-landen dat de vraag gesteld moet worden of op termijn de Commissievoorzitter gekozen wordt . Om de externe slagvaardigheid van de EU te vergroten , zou de Hoge Vertegenwoordiger zowel deel gaan moeten nemen aan de Raad als aan Commissievergaderingen .

WR-P-E-F-0000001382.dcoi
NIEUWE WEBSITE MINISTER-PRESIDENT KOK ON-LINE Vanaf hedenmiddag is de nieuwe website van de minister-president en het ministerie van Algemene Zaken on-line . Op deze site is informatie te vinden over de minister-president , de ministerraad , het algemeen regeringsbeleid en het ministerie van Algemene Zaken . De nieuwe site wordt de eerste weken voorafgegaan door een welkomstwoord van minister-president Kok in beeld en geluid . In zijn welkomstwoord benadrukt de minister-president het belang van Internet bij de communicatie tussen burger en overheid . Over enkele maanden wordt de mogelijkheid geboden per e-mail vragen te stellen aan de minister-president . Binnen enige weken gaat het Engelse deel van de site on-line . Het adres van de nieuwe site : http://www.minaz.nl De volledige tekst van het welkomstwoord : Het medium Internet begint steeds meer ingeburgerd te raken . Veel mensen gebruiken Internet om met elkaar te communiceren , informatie in te winnen of om on-line van diensten gebruik te maken of producten aan te schaffen . Internet biedt de overheid nieuwe en ruimere mogelijkheden voor directe communicatie met individuele burgers , en andersom . Informatie kan snel en direct worden aangeboden . Veel overheidsorganisaties bieden op hun websites al informatie en diensten aan . Met deze nieuwe site sluit ook het ministerie van Algemene Zaken zich daarbij aan . Maar dit is allerminst een eindpunt . Een overheid die transparant en toegankelijk wil zijn , en dat wil zij , zal de kansen die Internet biedt ook in de toekomst optimaal benutten . Ik heet u van harte welkom op de officiële website van de minister-president en van het ministerie van Algemene Zaken .

WR-P-E-F-0000001383.dcoi
MINISTER-PRESIDENT KOK NAAR ASEM-TOP IN SEOUL De minister-president , de heer W. Kok , zal op vrijdag 20 en zaterdag 21 oktober a.s. in de Zuidkoreaanse hoofdstad Seoul deelnemen aan de topontmoeting van staatshoofden en regeringsleiders van de Europese Unie en Aziatische landen , de Asia Europe Meeting ( ASEM ) . Deze twee-jaarlijkse top vindt voor de derde keer plaats . Tijdens de bijeenkomst zal het Asia-Europe Cooperation Framework centraal staan . Hierin zijn de beginselen van de politieke , economische en wetenschappelijke en culturele pijlers van het ASEM-proces beschreven . Voorts zal aandacht worden besteed aan actuele politieke onderwerpen en wordt de voortgang van enkele ASEM-initiatieven besproken .

WR-P-E-F-0000001384.dcoi
MINISTER PRESIDENT KOK ONTVANGT SHIMON PERES Minister-President Kok ontvangt dinsdag 17 oktober 2000 de minister van internationale samenwerking van Israël , Shimon Peres , voor een gesprek over de actuele ontwikkelingen in het Midden-Oosten . Minister Peres maakt een rondreis door Europa als speciale gezant van Minister-President Barak . De ontmoeting vindt plaats op het Catshuis en begint om 21.00 uur . Staatssecretaris Benschop van Buitenlandse Zaken neemt aan de besprekingen deel .

WR-P-E-F-0000001385.dcoi
OFFICIEEL BEZOEK MINISTER-PRESIDENT BERZINS VAN LETLAND AAN NEDERLAND Minister-President Berzins van Letland brengt op maandag 23 oktober een officieel bezoek aan Nederland . Op het programma staan onder meer een audiëntie bij Hare Majesteit de Koningin , alsmede besprekingen met Minister-President Kok , in aanwezigheid van Staatssecretaris Benschop van Buitenlandse Zaken . Voorts biedt de Minister-President zijn Letse collega een Regeringslunch aan .

WR-P-E-F-0000001386.dcoi
WERKBEZOEK MINISTER-PRESIDENT KOK AAN EMMEN Minister-president W. Kok brengt op dinsdag 24 oktober a.s. een werkbezoek aan de gemeente Emmen . Na een ontvangst op het Gemeentehuis volgt een korte rondleiding door het centrum van de stad . De rest van het programma staat in het teken van de herstructurering van twee naoorlogse wijken . Er zal een bezoek worden gebracht aan Emmermeer en Angelslo . Emmermeer is begin jaren negentig geherstructureerd , in Angelslo zijn de werkzaamheden net begonnen . In deze laatste wijk probeert men tevens met een preventieve aanpak de sociale cohesie in de wijk te versterken . Dat komt tot uiting in het project Emmen Revisited , waarin een verband wordt gelegd tussen de fysieke en de sociale component . De sociale component is met name gericht op jongeren .

WR-P-E-F-0000001387.dcoi
MINISTER-PRESIDENT VAN ALBANIË BEZOEKT MINISTER-PRESIDENT KOK De minister-president van Albanië , de heer I. Meta , zal op donderdag 9 november 2000 een beleefdheidsbezoek brengen aan de minister-president , de heer W. Kok . Minister-president Meta zal die dag in Den Haag een conferentie openen over " Albania's Democratic Transition and Consolidation in the Balkan Context " .

WR-P-E-F-0000001388.dcoi
SOLANA BEZOEKT MINISTER-PRESIDENT KOK De Hoge Vertegenwoordiger voor het Gemeenschappelijk Buitenlands en Veiligheidsbeleid , de heer J. Solana , zal op dinsdag 7 november 2000 in het Catshuis een ontmoeting hebben met de minister-president , de heer W. Kok .

WR-P-E-F-0000001389.dcoi
WERKBEZOEK MINISTER-PRESIDENT KOK EN STAATSSECRETARIS ADELMUND AAN NOORDZEE - COLLEGE , VMBO-LOCATIE HAARLEM Minister-president W. Kok zal , vergezeld door de staatssecretaris van Onderwijs Cultuur en Wetenschappen , drs. K.Y.I.J. Adelmund , op woensdagochtend 8 november a.s. een werkbezoek brengen aan de Haarlemse vmbo-locatie van het Noordzee-college . Bij het werkbezoek komen een aantal knelpunten aan bod zoals die zich in de praktijk voordoen . In de gesprekken die de minister-president en de staatssecretaris voeren , wordt aandacht besteed aan deze knelpunten , de achtergronden hiervan en aan de inmiddels getroffen beleidsmaatregelen . Ook zal gesproken worden over de kwaliteitsverbeteringen die voor de toekomst noodzakelijk zijn .

WR-P-E-F-0000001390.dcoi
MINISTER-PRESIDENT LIPPONEN BEZOEKT MINISTER-PRESIDENT KOK De minister-president van Finland , de heer P. Lipponen , zal op dinsdag 14 november aanstaande een werkbezoek brengen aan minister-president W. Kok .

WR-P-E-F-0000001391.dcoi
MINISTER-PRESIDENT NOORWEGEN BEZOEKT MINISTER-PRESIDENT KOK De Minister-President van Noorwegen , de heer J. Stoltenberg , zal op woensdag 15 november 2000 een werkbezoek brengen aan de Minister-President , de heer W. Kok . Premier Kok ontvangt de heer Stoltenberg op het Catshuis voor een gesprek en een werkdiner .

WR-P-E-F-0000001392.dcoi
WERKBEZOEK MINISTER-PRESIDENT KOK EN MINISTER BORST AAN IGNATIUS ZIEKENHUIS BREDA Minister-president W. Kok zal , vergezeld van de minister van Volksgezondheid , Welzijn en Sport , dr. E. Borst-Eilers , op woensdagmiddag 15 november a.s. een werkbezoek brengen aan het Ignatius Ziekenhuis in Breda . De bewindspersonen zullen zich in gesprekken met vertegenwoordigers van het bestuur , de medische staf en het verpleegkundig personeel op de hoogte laten stellen van actuele ontwikkelingen in het ziekenhuis . Daarbij zal onder meer de dagelijkse praktijk van wachtlijsten , ziekteverzuim en personeelstekorten aan de orde komen en de initiatieven die op deze terreinen door het ziekenhuis worden genomen .

WR-P-E-F-0000001393.dcoi
MINISTER-PRESIDENT KOK NAAR TOP OVER WESTELIJKE BALKAN EN AANSLUITEND BEZOEK AAN NEDERLANDSE MILITAIREN IN BOSNIË De Minister-President , de heer W. Kok , en de minister van Buitenlandse Zaken , de heer J.J. van Aartsen zullen op vrijdag 24 november a.s. in Zagreb , Kroatië , deelnemen aan de topontmoeting van staatshoofden en regeringsleiders van de lidstaten van de Europese Unie en van de landen op de Westelijke Balkan : Albanië , Bosnië en Herzegovina , Kroatië , Macedonië en de FRJ . De topontmoeting wordt georganiseerd door de regering van Kroatië en EU-Voorzitter Frankrijk . Aansluitend aan de Zagreb Summit zal de minister-president op zaterdag 25 november een werkbezoek aan Bosnië brengen . Op het programma staan in de ochtend gesprekken met het Presidentschap en aansluitend een bezoek aan het Nederlandse SFOR-contingent in Bugojno .

WR-P-E-F-0000001394.dcoi
MINISTER-PRESIDENT KOK SPREEKT OP 6E VN-KLIMAATCONFERENTIE In aanwezigheid van Hare Majesteit de Koningin houdt Minister-President Kok op maandag 20 november een toespraak tijdens de 6e VN-Klimaatconferentie . Deze conferentie vindt plaats in het Nederlands Congres Centrum in Den Haag . Direct aansluitend spreekt President Chirac van de Franse Republiek , momenteel voorzitter van de Europese Unie . Na de toespraken bezoekt Minister-President Kok de stand van het Wereld Natuur Fonds in het Nederlands Congres Centrum . Hij neemt daar de resultaten in ontvangst van een door dat Fonds georganiseerde e-mail actie .

WR-P-E-F-0000001395.dcoi
PRESIDENT RODRIGUEZ VAN COSTA RICA BEZOEKT MINISTER-PRESIDENT KOK De president van Costa Rica , de heer M.A. Rodriguez zal op donderdag 23 november a.s. een ontmoeting hebben met de Minister-President , de heer W. Kok en de minister van Buitenlandse Zaken , de heer J.J. van Aartsen . President Rodriguez is in Nederland om deel te nemen aan de VN-klimaatconferentie .

WR-P-E-F-0000001396.dcoi
MINISTER-PRESIDENT KOK GEEFT STARTSEIN VOOR RONDETAFEL-DISCUSSIES ICT IN HET ONDERWIJS . Op donderdag 23 november opent minister-president Kok een serie rondetafelbijeenkomsten over de innovatie van het onderwijs in Nederland met behulp van ICT . Minister Hermans van Onderwijs is gastheer van de bijeenkomsten . Doel van de rondetafelbijeenkomsten is het inventariseren van de gemaakte vorderingen bij het invoeren van ICT in het onderwijs , en het formuleren van de ambities voor de komende jaren . Voor de bijeenkomsten zijn mensen uitgenodigd uit het onderwijsveld , het bedrijfsleven , de wetenschap , de lokale overheid en de centrale overheid . .

WR-P-E-F-0000001397.dcoi
MINISTER-PRESIDENT KOK ONTVANGT PRESIDENT CHIRAC . De Franse President Chirac brengt op zaterdag 2 december een bezoek aan Minister-President Kok . Het bezoek vindt plaats in het kader van de rondreis van het Franse EU-voorzitterschap langs Europese hoofdsteden ter voorbereiding van de Europese top in Nice . Aan Nederlandse zijde nemen ook minister van Aartsen en staatssecretaris Benschop van Buitenlandse Zaken aan de besprekingen deel .

WR-P-E-F-0000001398.dcoi
VERKLARING VAN MINISTER-PRESIDENT KOK NAAR AANLEIDING VAN HET OVERLIJDEN VAN DE SURINAAMSE OUD-PREMIER De Nederlandse regering heeft met ontsteltenis kennis genomen van het onverwachte overlijden van de heer H.A.E. Arron , de eerste Minister-President van de Republiek Suriname . Tweemaal heeft Henck Arron plaats moeten maken voor een onwettig militair bewind , maar ook heeft hij mogen zien hoe de democratische verhoudingen in zijn land konden worden hersteld . Op een moment dat de ontwikkelingen in Suriname reden geven tot optimisme over de toekomst van zijn land , is Henck Arron ons ontvallen . Henck Arron heeft zich onvermoeibaar ingezet voor de onafhankelijkheid van Suriname . Als leider van de Nationale Partij Kombinatie waarin zijn Nationale Partij Suriname zo een belangrijke rol speelde , heeft hij zich steeds een voorstander betoond van een eigen weg voor Suriname . Na de onafhankelijkheid van Suriname in 1975 zette hij zich als premier in voor de verdere ontwikkelingen in zijn land tot deze werden verstoord door de militaire machtsovername in 1980 . Toen in 1987 de democratische verhoudingen in Suriname werden hersteld , werd Henck Arron Vice-President . In 1990 moest hij andermaal wijken voor een militair ingrijpen . Het stemt tot dankbaarheid dat Henck Arron de recente politieke ontwikkelingen in zijn land heeft kunnen meemaken . In Henck Arron herdenkt de Nederlandse regering een gedreven Surinamer . Voor velen in Suriname en Nederland is zijn overlijden een grote slag . Onze gedachten gaan uit naar zijn nabestaanden .

WR-P-E-F-0000001399.dcoi
MINISTER-PRESIDENT KOK OP OFFICIEEL BEZOEK NAAR SLOWAKIJE Minister-president Kok brengt op maandagavond 18 en dinsdag 19 december een officieel bezoek aan Slowakije . Op de avond van maandag 18 december biedt de Slowaakse premier Dzurinda hem een officieel diner aan . Op dinsdag 19 december zijn er besprekingen tussen beiden en brengt de Nederlandse minister-president ondermeer een beleefdheidsbezoek aan president Schuster . Op dinsdag 19 december is op uitnodiging van premier Dzurinda tevens een lunchbijeenkomst voorzien met de minister-presidenten van de vier Visegrad landen : Slowakije , Polen , Tsjechië en Hongarije .

WR-P-E-F-0000001400.dcoi
PREMIER KOK FELICITEERT GOUVERNEUR BUSH Minister-President Kok heeft vanochtend gouverneur George W. Bush gefeliciteerd met de uitkomst van de Amerikaanse presidentsverkiezingen . " Ik ben er zeker van dat het Amerikaanse volk zich achter u als nieuw gekozen leider zal verenigen " , aldus de Minister-President . Hij schrijft verder dat hij er alle vertrouwen in heeft dat de uitstekende samenwerking tussen de Verenigde Staten en Nederland zich verder zal ontwikkelen , zowel bilateraal , binnen de context van de Navo en de Verenigde Naties , alsook binnen het raam van de betrekkingen tussen de Verenigde Staten en de Europese Unie .

WR-P-E-F-0000001401.dcoi
In verband met de vervulling van het staatssecretarisschap van Justitie , wegens het aanstaande vertrek van mr. M.J. Cohen , ontvangt de Minister-President woensdag 20 december aanstaande om 12.00 uur mevrouw mr. E. Kalsbeek , lid van de Tweede Kamer voor de Partij van de Arbeid .

WR-P-E-F-0000001402.dcoi
INDONESISCHE MINISTER RAMLI BEZOEKT MINISTER-PRESIDENT KOK De coördinerend minister van Economische Zaken , Financiën en Industrie van Indonesië , de heer Razil Ramli , brengt op maandag 29 januari a.s. een beleefdheidsbezoek aan de Minister-President , de heer W. Kok .

WR-P-E-F-0000001403.dcoi
MINISTER-PRESIDENT KOK EN DE MINISTERS DE GRAVE EN HERFKENS BRENGEN EEN WERKBEZOEK AAN ETHIOPIE , ERITREA EN UNMEE Minister-President Kok brengt samen met de ministers De Grave ( Defensie ) en Herfkens ( Ontwikkelingssamenwerking ) van zondag 4 tot en met woensdag 7 februari aanstaande een werkbezoek aan Ethiopië , Eritrea en UNMEE ( United Nations Mission in Ethiopië and Eritrea ) . Het doel van de reis is tweeledig : overleg met regeringsautoriteiten in de hoofdsteden van beide landen , Addis Abeba en Asmara , en een bezoek aan het grensgebied tussen Ethiopië en Eritrea , waar bijna twaalfhonderd Nederlandse militairen zijn ingezet in het kader van de operatie UNMEE . De gesprekken met de Eritrese en Ethiopische autoriteiten vinden op maandag 5 februari plaats in achtereenvolgens Asmara en Addis Abeba . De volgende dag brengt de Minister-President met zijn delegatie bezoeken aan het hoofdkwartier en onderdelen van het Nederlandse bataljon op verschillende locaties in het operatiegebied . De nacht van dinsdag 6 op woensdag 7 februari wordt doorgebracht op de logistieke basis Dekemhare . Het bezoek wordt op 7 februari in de loop van de ochtend afgerond met een bezoek aan een humanitair project in de omgeving van Dekemhare .

WR-P-E-F-0000001404.dcoi
MINISTER-PRESIDENT KOK EN MINISTER VAN AARTSEN NAAR MOSKOU Minister-President Kok brengt samen met Minister van Buitenlandse Zaken Van Aartsen op vrijdag 19 januari a.s. een werkbezoek aan Moskou . Op het programma staan onder meer een onderhoud met President Poetin en een gesprek , gevolgd door een werklunch , met Premier Kasjanov .

WR-P-E-F-0000001405.dcoi
MINISTER-PRESIDENT KOK BRENGT WERKBEZOEK AAN VLAANDEREN Minister-President Kok brengt op woensdag 10 januari 2001 een werkbezoek aan Minister-President Dewael van Vlaanderen . Nederland heeft met zowel Vlaanderen als Wallonië afspraken over het houden van jaarlijkse politieke gesprekken . Binnen dat kader vindt de ontmoeting plaats .

WR-P-E-F-0000001406.dcoi
Het Kabinet der Koningin deelt mede : Hare Majesteit de Koningin heeft hedenmorgen mevrouw mr. E. Kalsbeek beëdigd tot staatssecretaris van Justitie .

WR-P-E-F-0000001407.dcoi
WERKBEZOEK MINISTER-PRESIDENT KOK IN HET TEKEN VAN KENNISNET Minister-president Kok zal woensdagmiddag 24 januari a.s. een werkbezoek brengen aan de Nederlandse onderwijstentoonstelling in Utrecht en het Oosterlichtcollege in Nieuwegein . Het werkbezoek staat in het teken van kennisnet , het landelijk elektronisch netwerk dat scholen en instellingen , musea en bibliotheken , via de kabel met elkaar verbindt en toegang geeft tot internet . De minister-president wordt tijdens het werkbezoek begeleid door minister Hermans en staatssecretaris Adelmund van Onderwijs Cultuur en Wetenschappen . Op de onderwijstentoonstelling wordt de minister-president voorgelicht over de aanbodzijde van kennisnet , waaronder de infrastructuur ( verzorgd door het bedrijf nl.tree ) en de inhoud ( verzorgd door het Bureau kennisnet en enige contentproviders , zoals educatieve uitgevers ) . Op scholengemeenschap het Oosterlichtcollege krijgt de minister-president te zien hoe leerlingen en leraren in de praktijk omgaan met kennisnet omgaan .

WR-P-E-F-0000001408.dcoi
ZWEEDSE PREMIER BEZOEKT DEN HAAG In het kader van zijn rondreis langs de hoofdsteden van de lidstaten van de Europese Unie ter voorbereiding van de Europese Raad van Stockholm ( 23 - 24 maart a.s. ) brengt de Zweedse premier G. Persson , in diens hoedanigheid van voorzitter van de Europese Raad , op maandag 5 maart a.s. een bezoek aan Den Haag . Hij voert besprekingen met minister-president W. Kok in het Catshuis , in aanwezigheid van minister van Buitenlandse Zaken J.J. van Aartsen en staatssecretaris van Buitenlandse Zaken drs. D.A. Benschop .

WR-P-E-F-0000001409.dcoi
BEZOEK MINISTER-PRESIDENT KOK AAN WAALSE MINISTER-PRESIDENT VAN CAUWENBERGHE De Minister-President , de heer Wim Kok , zal op maandagavond 19 februari a.s. in Namen een kort werkbezoek brengen aan de Minister-President van Wallonië , de heer Jean-Claude Van Cauwenberghe .

WR-P-E-F-0000001410.dcoi
MINISTER-PRESIDENT KOK NAAR ZUID-AFRIKA De Minister-President , de heer W. Kok , brengt van maandag 26 februari 2001 tot en met woensdag 28 februari 2001 op uitnodiging van president Thabo Mbeki een officieel bezoek aan Zuid-Afrika . Op maandag 26 en dinsdag 27 februari staan in Kaapstad politieke besprekingen op het programma met onder andere president Mbeki en leden van zijn kabinet , waaronder vice-president Zuma en minister Buthelezi . Voorts zal de Minister-President het Zuid-Afrikaanse parlement toespreken . Op woensdag 28 februari vindt in Johannesburg onder meer een ontmoeting plaats met oud-president Mandela en wordt Soweto bezocht . Zowel in Kaapstad als in Soweto zullen bezoeken plaatsvinden aan projecten gericht op onderwijs , volksgezondheid en kinderen .

WR-P-E-F-0000001411.dcoi
Onderstaand de letterlijke tekst van de brief van Minister van Staat mr. M. van der Stoel . Deze brief is een bijlage bij de brief die de minister-president op 30 maart 2001 stuurde naar de beide Kamers der Staten-Generaal n.a.v. de verloving van de Prins van Oranje en mejuffrouw Zorreguieta . Zeer geachte minister-president , Op 12 januari van dit jaar verzocht u mij om namens u te spreken met de heer Jorge . Zorreguieta in verband met de voorbereidingen voor een mogelijk huwelijk van de Prins van Oranje met mevrouw Maxima Zorreguieta . De aanleiding hiertoe was gelegen in de omstandigheid dat de heer Zorreguieta in de periode 1976 - 1981 hoge posities heeft bekleed in de regering van president Videla , een periode van repressie die toen veel aandacht had en nu opnieuw heeft . In de bijlage bij deze brief heb ik een kort verslag opgenomen van mijn bevindingen ter uitvoering van uw opdracht , die ik hiermee als afgesloten beschouw . Ik dank u voor het in mij gestelde vertrouwen . Bijlage bij de brief van 16 maart 2001 Het verzoek aan mij betrof in het bijzonder de bevindingen van een op verzoek van de minister-president door professor dr. M. Baud verricht onafhankelijk wetenschappelijk onderzoek met de heer Zorreguieta te bespreken en hem tevens een schets te geven van de discussie in Nederland omtrent de periode 1976 - 1983 ( de totale periode van militair bewind in Argentinië ) en de gevoelens die daarbij vanuit de Nederlandse context een rol speelden en spelen . Ter uitvoering van het verzoek heb ik op 15 en 16 februari 2001 te New York met de heer Zorreguieta gesproken . Tijdens de gesprekken op 15 februari was ook professor Baud aanwezig om op zijn bevindingen een toelichting te geven . Vervolgens heb ik op 10 maart 2001 te Sao Paulo opnieuw met de heer Zorreguieta gesproken . Tijdens de besprekingen is het onderzoeksrapport met hem doorgenomen . De heer Zorreguieta gaf aan zich in de daarin opgenomen beschrijving van de situatie in de periode 1976 - 1981 goed te kunnen vinden . Ten aanzien van zijn eigen rol in die periode had hij behoefte aan een aantal verduidelijkingen . In de punten 1 t / m 9 van de bijgevoegde verklaring heeft hij deze verwoord . Voorts is uitvoerig van gedachten gewisseld over de discussie in Nederland met betrekking tot de genoemde periode . De heer Zorreguieta gaf aan zich daarvan zeer bewust te zijn . Bijzondere aandacht is daarbij uitgegaan naar de mogelijke negatieve invloed die van een emotievolle discussie over dat verleden , met inbegrip van de rol van de heer Zorreguieta daarin , en in het bijzonder van zijn eventuele aanwezigheid bij de officiële gebeurtenissen zou kunnen uitgaan op het draagvlak voor de toekomstige rol en positie van zijn dochter als lid van het Koninklijk Huis . Op basis van het onderzoeksrapport en van de nadere gesprekken over het bovenstaande is de heer Zorreguieta , alles overwegende , tot het inzicht gekomen dat hij bij de eventuele huwelijksplechtigheden niet aanwezig zal zijn . Dit besluit is in punt 10 van zijn verklaring opgenomen . De Engelse verklaring met ondertekening is bijgevoegd , alsmede een Spaanse en Nederlandse vertaling . Verklaring van de heer J. Zorreguieta maart 2001 Ik acht het noodzakelijk een verklaring af te leggen over mijn deelname in de militaire regering van april 1976 tot en met maart 1981 ter verduidelijking van mijn positie aan het Nederlandse volk . Tot dusver heb ik gezwegen omdat ik ervan uitging dat deze kwestie het privéleven van mijn dochter Máxima betrof en omdat zij en de Prins mij daarom hebben verzocht . De voortdurende beschuldigingen die zowel mij als mijn gezin treffen en die ik ongegrond acht , noodzaken mij het volgende te verklaren : 1 . De situatie in Argentinië in maart 1976 ten tijde van de regering van Isabel Perón was er een van economische , sociale en politieke chaos . De politieke partijen , vakbonden , het bedrijfsleven en de publieke opinie waren het erover eens dat de strijdkrachten de orde in ons land moesten herstellen om een stabiele en vreedzame democratie te bewerkstelligen . 2 . In een land als Argentinië , waar landbouw zeer belangrijk is voor de economie , was het van vitaal belang de sector te herstellen na jaren van ernstige verwaarlozing door voorgaande regeringen . Aangezien het land aan het begin van 1976 uiteen dreigde te vallen , kon ik mijn medewerking niet weigeren en aanvaardde de functie van onder-secretaris in april 1976 , en in 1979 die van staatssecretaris van Landbouw . Ik moet erop wijzen dat het Landbouwdepartement , in tegenstelling tot in andere landen , en hoe vreemd het misschien ook lijkt , een technische afdeling was die viel onder het ministerie van Economische Zaken en geen toegang had tot de vergaderingen van de raad van ministers . 3 . De positie werd mij in 1976 aangeboden vanwege het feit dat ik gedurende 16 jaar inmiddels verschillende bestuursfuncties binnen de landbouwsector had bekleed , waaronder het voorzitterschap van de cöordinerende commissie van landbouworganisaties ( waarin diverse gewassen en regio's vertegenwoordigd zijn ) en het voorzitterschap van de centrale commissie van landbouwcoöperaties en overige algemene plattelandsorganisaties . 4 . Vanaf 1969 namen subversieve acties in de vorm van terroristische aanslagen toe . Zij werden hoofdzakelijk uitgevoerd door groepen Montoneros en het ERP ( Revolutionair Volksfront ) op militaire bases , politiebureaus en dorpen in de provincie Tucumán . De campagne van de strijdkrachten tegen deze subversieve groepen was al voor 1976 begonnen in opdracht van de toenmalige constitutionele president Isabel Perón . 5 . Binnen het Landbouwdepartement was men niet op de hoogte van de aard van de onderdrukking . Aangezien het leger opereerde in onafhankelijke eenheden in de strijd tegen de guerilla's , die eveneens in onafhankelijke cellen waren georganiseerd , was informatie over de acties militair geheim waartoe wij geen toegang hadden . Tijdens mijn verschillende buitenlandse reizen - de VN-Graanconferentie 1977 - 1979 , officiële bezoeken aan het Verenigd Koninkrijk , Frankrijk , Duitsland , België , Oostenrijk en Italië - kreeg ik bovendien van niemand klachten of opmerkingen over de schendingen van de mensenrechten in Argentinië . Functionarissen , onder wie ikzelf , en hun gezinnen kregen echter wel te maken met dreigementen en aanslagen . Deze vormden een constante bron van onzekerheid en angst in onze huizen . 6 . Vanaf 1984 raakten de excessen die in die periode van onderdrukking plaatsvonden bekend . Ik verwerp ze volstrekt , want ik vind elk geval van ontvoering , moord of marteling onaanvaardbaar . Tot op de dag van vandaag doet het mij intens pijn dat tijdens de ambtstermijn van de regering waarvan ik deel heb uitgemaakt dergelijke mensenrechtenschendingen hebben plaatsgevonden . 7 . In de jaren die sindsdien zijn verstreken heb ik steeds deelgenomen aan het democratische leven in mijn land , samengewerkt met het parlement en met diverse niveaus van de uitvoerende macht onder de constitutionele regeringen onder leiding van de presidenten Alfonsín , Menem en De la Rua . Mij is nooit verweten dat ik een technische taak heb vervuld ten behoeve van de landbouw van ons land in zo'n moeilijke tijd . Ik zou willen toevoegen dat ik in 1983 , met de uitdrukkelijke steun van de EEG , ben benoemd tot Voorzitter van de VN-Suikerconferentie 1983 - 1984 . Voorts werden mijn landgenoten die onder dezelfde regering hadden gediend later parlementariër , minister of ambtenaar bij democratische regeringen . 8 . Ik geloof in democratie en mensenrechten , beginselen waaraan ik sterk hecht en waarmee ik mijn kinderen heb opgevoed . 9 . Samengevat : ik heb te goeder trouw gehandeld en mijn leven en dat van mijn gezin gewaagd om een specifieke taak op het gebied van landbouw te vervullen , die geen enkel verband had met de onderdrukking die in die tijd plaatsvond . 10 . Zoals voor elke vader zou het voor mij van het grootste gewicht zijn om mijn dochter te begeleiden bij haar bruiloft . Contacten met de Nederlandse regering hebben bij mij evenwel tot de conclusie geleid dat controverses over mijn aanwezigheid bij de bruiloft een negatieve invloed kunnen hebben op de toekomstige rol en positie van mijn dochter als lid van het Koninklijk Huis van Nederland . Op grond hiervan ben ik bereid niet aanwezig te zijn bij de bruiloft .

WR-P-E-F-0000001412.dcoi
Hieronder een door prof. dr. M. Baud vervaardigde samenvatting van zijn onafhankelijke wetenschappelijke rapport , dat hij vervaardigde in opdracht van het ministerie van Algemene Zaken . Het rapport vormt een bijlage bij de brief die de minister-president op 30 maart 2001 stuurde naar de beide Kamers der Staten-Generaal n.a.v. de verloving van de Prins van Oranje en mejuffrouw Zorreguieta . Samenvatting voor de pers Prof. dr. Michiel Baud , Militair geweld , burgerlijke verantwoordelijkheid . Argentijnse en Nederlandse perspectieven op het militaire bewind in Argentinië ( 1976 - 1983 ) ( Den Haag : SDU , 2001 ) Inleiding Het rapport Militair geweld , burgerlijke verantwoordelijkheid werd in opdracht van het Ministerie van Algemene Zaken geschreven door Michiel Baud , hoogleraar aan de Universiteit van Amsterdam en directeur van het Centrum voor Studie en Documentatie van Latijns Amerika ( CEDLA ) te Amsterdam . Het onderzoek , dat in volledige onafhankelijkheid werd verricht , vond plaats in de maanden september-december 2000 ; de tekst werd afgesloten in januari 2001 . Het doel van de opdracht was informatie te verschaffen over de volgende onderwerpen : 1. het leven in de Argentijnse samenleving in de periode 1976 - 1983 2. de organisatie en doelstellingen van de Argentijnse militaire regering in die periode 3. de vervulling van politieke functies door Jorge Zorreguieta in de periode 1976 - 1981 . Daarnaast wordt in dit rapport ingegaan op de Nederlandse houding ten aanzien van het Argentijnse regime in die periode . Aard van het rapport Het rapport beoogt inzicht te geven in de aard en de historische context van het militaire bestuur in Argentinië in de periode 1976 - 1983 en de openbare functies die Jorge Zorreguieta in deze periode vervulde . De bevindingen zijn voornamelijk gebaseerd op wetenschappelijke literatuur en schriftelijke bronnen . Aangezien het onderzoek op verzoek van de opdrachtgever in het geheim diende plaats te vinden , was het niet mogelijk interviews met betrokkenen uit die periode te houden . De opsteller van het rapport heeft aan zijn onderzoek geen politieke of morele conclusies verbonden . Er is geprobeerd zo volledig en precies mogelijke informatie aan te dragen , die anderen in staat moeten kunnen stellen een politiek of moreel oordeel over de rol en de positie van Zorreguieta te formuleren . De inhoud Het rapport is opgebouwd uit drie delen : het eerste deel beschrijft de achtergronden en doelstellingen van het militaire regime en zijn burgerlijke ambtsdragers , waaronder Zorreguieta ; in het tweede deel wordt ingegaan op de schending van de mensenrechten ; en het derde deel behandelt de Nederlandse reacties op de gebeurtenissen in Argentinië . I. Na een schets van de voorgeschiedenis van de staatsgreep van 24 maart 1976 wordt dieper ingegaan op het karakter van het militaire bewind , dat een nietsontziende repressie van de linkse oppositie paarde aan een moreelchristelijk opvoedingsproces en een neoliberale politiek gericht op de hervorming van de Argentijnse economie . In laatstgenoemd onderdeel van het militaire project speelde de Minister van Economische Zaken , José Alfredo Martínez de Hoz , de directe baas van Jorge Zorreguieta , een cruciale rol . Binnen de twee regeringen van generaal Videla heeft Jorge Zorreguieta twee functies vervuld : van maart 1976 tot maart 1979 was hij onderstaatssecretaris van landbouw , en van maart 1979 tot maart 1981 was hij staatssecretaris van Landbouw en Veeteelt . Zijn functie als staatssecretaris moet als politiek van groot gewicht worden beschouwd , want het betrof hier een leidende functie in de belangrijkste economische sector van het land . Vervolgens wordt uitvoerig stil gestaan bij de nauwe banden tussen een aantal burgerlijke groeperingen en de militairen . De aandacht gaat hierbij vooral uit naar de agrarische sector die actief op een staatsgreep aanstuurde en deze tot het einde van harte steunde . In hoofdstuk vier staan de rol en de positie van Jorge Zorreguieta als (onder)staatssecretaris van Landbouw centraal . Dit hoofdstuk beschrijft de maatregelen en ideologie van deze bewindsman die in door bestuursfuncties in verschillende agrarische belangenorganisaties omhoog was gekomen . Er wordt gekeken naar zijn verhouding met zijn minister van Economische Zaken en de militaire machthebbers , zijn beleid en de reacties vanuit de agrarische sector , alsmede zijn rol ten tijde van het Amerikaanse graanembargo van de Sovjet Unie in 1980 . II . In het tweede deel van het rapport richt de aandacht zich op de situatie van de mensenrechten in Argentinië in de periode van het militaire bewind . In hoofdstuk 5 worden de schendingen van de mensenrechten beschreven , met name op basis van de informatie uit het in 1984 in Argentinië gepubliceerde rapport Nunca más . Op basis van dit rapport wordt geconcludeerd dat de mensenrechten onder de militaire regering op systematische wijze geschonden werden . Vervolgens wordt het binnenlandse en buitenlandse verzet tegen het militaire bewind behandeld . De ' dwaze moeders ' werden wereldberoemd door hun stille verzet op de Plaza de Mayo , maar ook andere organisaties in Argentinië vroegen aandacht voor de gruwelen van de militaire repressie . In het buitenland waren het Amnesty International en andere internationale mensenrechtenorganisaties die de kritiek op de militairen gestalte gaven . Zij organiseerden commissies die in Argentinië onderzoek deden en klaagden de militaire junta in internationale fora aan . Deze beschrijving is mede van belang om de vraag te kunnen beantwoorden wat iemand als Zorreguieta kon weten van de terreur . In hoofdstuk 7 wordt aandacht geschonken aan de periode na 1983 , toen de militairen de macht overdroegen . In 1985 begon het grote proces tegen de verantwoordelijke militairen . In de jaren daarna werd hen amnestie verleende en verdween de periode van het militaire bewind grotendeels uit de publieke belangstelling . Op dit moment is er in Argentinië een hernieuwde belangstelling voor de periode waar te nemen en wordt er opnieuw gesproken over het bestraffen van de verantwoordelijken van de militaire dictatuur . III . In het derde deel staat de Nederlandse houding tegenover het militaire bewind in Argentinië centraal . Het aan de macht komen van de militairen ging in eerste instantie tamelijk onopgemerkt voorbij . Pas in de aanloop van het wereldkampioenschap voetbal , dat in 1978 in Argentinië zou plaatsvinden , groeide de aandacht voor de politieke situatie in dat land , met name door de protestactie van het duo ' Neerlands Hoop ' en een aantal andere organisaties . De Nederlandse samenleving bleek sterk verdeeld . De meerderheid van de bevolking voelde niets voor een boycotactie . Ook bestonden er intensieve economische contacten tussen Nederland en Argentinië en deed de Nederlandse ambassadeur in Buenos Aires er alles aan om het regime te vergoelijken . Terwijl een kleine groep organisaties , waaronder de stichting SAAM , die zich solidair verklaarde met de Dwaze Moeders , de Argentijnse situatie kritisch volgde , wisten de politieke partijen zich niet goed raad met hun houding tegenover dit probleem . Dit werd maar al te duidelijk tijdens de discussie over de zgn. Argentinië-nota die de regering Van Agt begin 1981 naar buiten bracht op verzoek van de Tweede Kamer en waarin getracht werd een beleid aangaande de mensenrechtenpolitiek van de Nederlandse regering te formuleren . Conclusies In de conclusies worden eerst de categorieën besproken waarop een historisch oordeel over het militaire bestuur en zijn individuele leden kan worden gebaseerd . Daarbij wordt aandacht gevraagd voor de specifieke morele schema's die in Nederland na de Tweede Wereldoorlog zijn ontstaan . Vervolgens wordt ingegaan op de sociale en politieke positie van Zorreguieta en op de vraag wat hij kan hebben geweten van de schendingen van de mensenrechten in Argentinië in de periode dat hij deel uitmaakte van de militaire regering . Het rapport eindigt met zeven conclusies die gebaseerd zijn op het in het rapport gepresenteerde materiaal . In het kort komen die conclusies op het volgende neer : . Jorge Zorreguieta heeft binnen de militaire regering twee belangrijke functies vervuld . Van maart 1976 tot maart 1979 was hij onderstaatssecretaris van landbouw . Van maart 1979 tot maart 1981 was hij staatssecretaris van Landbouw en Veeteelt . Zijn functie als staatssecretaris moet als politiek van groot gewicht worden beschouwd , want het betrof hier een hoge politieke functie in de belangrijkste economische sector van het land . . In zijn twee functies heeft Zorreguieta zich opgesteld als een neoliberale technocraat , die niets wilde weten van de politieke implicaties van zijn politieke functies . Dat neemt niet weg dat hij zich vijf jaar lang in een hoge politieke functie actief en met overtuiging heeft ingezet voor een regime dat in binnen- en buitenland veroordeeld is voor het uitschakelen van democratische grondrechten en het op grote schaal schenden van de mensenrechten . . Het is praktisch uit te sluiten dat Zorreguieta in de periode van zijn regeringsdeelname persoonlijk betrokken is geweest bij de repressie of de schending van de mensenrechten . Anderzijds is het ondenkbaar dat hij niets van de praktijk van de repressie en de mensenrechtensituatie heeft geweten . . In de categorieën die na de Tweede Wereldoorlog in Nederland zijn gehanteerd om uitspraken te kunnen doen over morele schuld , zou het vervullen van een hoge positie in het militaire regime van Argentinië van 1976 tot 1983 als ' fout ' worden bestempeld . Het is daarbij belangrijk op te merken dat het Nederlandse goed-fout schema een uitvloeisel is van specifieke historische omstandigheden waarin gevallen van actieve steun aan en collaboratie met de vijand leidden tot morele en juridische veroordelingen . Afgezien van het feit dat de uitvoering van de zuiveringen en strafrechtelijke vervolgingen ook in Nederland niet altijd even succesvol en consequent verliepen , kan worden vastgesteld dat het Nederlandse schema in een internationale context niet algemeen geaccepteerd is . Het zou daarom aanbeveling verdienen zo'n moreel oordeel te spiegelen aan internationaal geaccepteerde criteria zoals die bijvoorbeeld in het handvest van de Verenigde Naties of internationale verdragen zijn vastgelegd , ook al bestaat er internationaal evenmin algemene overeenstemming over hun praktische toepassing .

WR-P-E-F-0000001413.dcoi
MINISTER-PRESIDENT KOK EN MINISTER BRINKHORST BEZOEKEN MKZ-REGIO Minister-President W. Kok en minister L.J. Brinkhorst van Landbouw , Natuurbeheer en Visserij brengen woensdagochtend 28 maart 2001 , een bezoek aan het oostelijke mond- en klauwzeergebied. 's Ochtends om 07.30 uur bezoeken zij het regionale crisiscentrum in Garderen op het terrein van de Generaal-Majoor Koot / Mulderkazerne ( Wolweg 170 , Stroe ) . Daar spreken zij met de medewerkers van de crisisstaf en de deelnemers aan de dagelijkse briefing van screeningsploegen . Voor de pers is het mogelijk om de ontvangst en het bezoek aan de briefing bij te wonen . Bij het gesprek met de crisisstaf is geen pers. Daarna hebben de beide bewindslieden op het gemeentehuis van Epe een besloten ontmoeting met de burgemeester van Epe , de heer Eland , en de Commissaris van de Koningin in de provincie Gelderland , de heer J. Kamminga . De Minister-President en minister Brinkhorst zullen vervolgens in het kantoor van LNV-directie Oost aan de Verzetslaan 20 in Deventer een gesprek hebben met vertegenwoordigers van landbouworganisaties , hulpverleners , provinciale en gemeentelijke bestuurders en handhavers . Na afloop van dat gesprek , naar verwachting rond 11.00 uur , zullen Minister-President Kok en minister Brinkhorst de pers te woord staan .

WR-P-E-F-0000001414.dcoi
MINISTER-PRESIDENT NEEMT RAPPORT JEUGDDEBAT IN ONTVANGST Minister-president W. Kok neemt op woensdag 28 maart het onderzoeksrapport " Jongeren interviewen jongeren " in ontvangst . De honderd deelnemers die meedoen aan het Nationaal Jeugddebat op 23 april hebben uitgezocht hoe jongeren van 12 - 18 jaar denken over onderwerpen als het openbaar vervoer , de tweede fase , softdrugs en jeugdparticipatie in het algemeen . Tijdens het Nationaal Jeugddebat gaan de jongeren hierover in gesprek met ministers en staatssecretarissen . Het Nationaal Jeugddebat is erop gericht om jongeren bij het beleid te betrekken .

WR-P-E-F-0000001415.dcoi
OUD-PRESIDENT W. CLINTON BEZOEKT KONINGIN EN PREMIER KOK Hare Majesteit de Koningin ontvangt op maandag 12 maart a.s. de heer W. Clinton , Oud-President van de Verenigde Staten van Amerika , in audiëntie . De heer Clinton bezoekt vervolgens de Minister-President , de heer W. Kok . Het bezoek van de heer W. Clinton aan de Koningin en de Premier betreft een privé bezoek . De heer W. Clinton is maandag in Nederland in het kader van de Conferentie ' Reshaping the Future ' , waar hij een toespraak zal houden .

WR-P-E-F-0000001416.dcoi
MINISTER-PRESIDENT GABRIEL VAN NEDERSAKSEN BEZOEKT NEDERLAND De minister-president van Nedersaksen , de heer S. Gabriel , zal op woensdagmiddag 14 maart aanstaande een bezoek aan Nederland brengen en een bespreking hebben met de minister-president , de heer W. Kok .

WR-P-E-F-0000001417.dcoi
WERKBEZOEK MINISTER-PRESIDENT KOK IN TEKEN VAN INBURGERING EN INTEGRATIE Minister-president Kok brengt , vergezeld van minister Van Boxtel voor Grote Steden- en Integratiebeleid , woensdagmiddag 7 maart een werkbezoek aan het Regionaal Opleidingscentrum Amsterdam en het Amsterdamse stadsdeel Slotervaart / Overtoomse Veld . Bij het Regionaal Opleidingscentrum krijgen de bewindslieden in gesprekken met cursisten en medewerkers van inburgeringcursussen een beeld van de inburgering van nieuwkomers . Het bezoek aan het stadsdeel Slotervaart / Overtoomse Veld staat in het teken van de integratie van oudkomers . Na een bezoek aan het Sociaal Investeringsplan in het Amsterdamse stadsdeel Slotervaart / Overtoomse Veld vindt in het kantoor van de stadsdeelraad een rondetafelgesprek plaats . In dit gesprek , waaraan verschillende buurtbewoners deelnemen , wordt met name aandacht besteed aan de problematiek van allochtonen die al geruime tijd in Nederland wonen en de wijze waarop de buurt daarmee omgaat .

WR-P-E-F-0000001418.dcoi
PRESIDENT ERITREA BEZOEKT NEDERLAND De President van Eritrea , de heer Isayas Afewerki , brengt op woensdag 25 april a.s. een werkbezoek aan Nederland . Hij voert besprekingen met minister-president Kok en minister Van Aartsen van Buitenlandse Zaken over UNMEE en de voortgang in het vredesproces . Voorts wordt hij door H.M. de Koningin in audiëntie ontvangen .

WR-P-E-F-0000001419.dcoi
OFFICIEEL BEZOEK MINISTER-PRESIDENT KOK AAN BULGARIJE Minister-president Kok brengt op dinsdag 17 april en woensdag 18 april aanstaande op uitnodiging van zijn Bulgaarse collega , minister-president Kostov , een officieel bezoek aan Bulgarije . Hij wordt vergezeld door mevrouw Kok en begeleid door staatssecretaris van Buitenlandse Zaken Benschop . De eerste dag voert de minister-president onder meer besprekingen met president Stoyanov en minister-president Kostov en houdt hij een toespraak op de Universiteit van Sofia . Op de tweede dag wordt de stad Plovdiv bezocht . Daar staat onder meer een bezoek aan een bilateraal samenwerkingsproject op het programma .

WR-P-E-F-0000001420.dcoi
WERKBEZOEK MINISTER-PRESIDENT KOK AAN ZUIDOOST-LIMBURG Minister-president W. Kok zal op dinsdagmiddag 5 juni a.s. een werkbezoek brengen aan Heerlen . Als eerste onderdeel van het bezoek neemt de minister-president op de Open Universiteit Nederland deel aan een rondetafelgesprek over ICT-ontwikkelingen in de regio en grensoverschrijdende samenwerking . Vervolgens wordt een bezoek gebracht aan de GMS-wijk in de gemeente Heerlen . Deze wijk heeft onder meer te kampen met een omvangrijke drugsproblematiek .

WR-P-E-F-0000001421.dcoi
OPENING EURODE BUSINESS CENTER DOOR MINISTER-PRESIDENT KOK EN MINISTER - PRESIDENT CLEMENT ( NOORDRIJN-WESTFALEN ) Minister-president W. Kok en de minister-president van Noordrijn-Westfalen , de heer W. Clement , zullen op dinsdag 5 juni a.s. gezamenlijk de openingshandeling verrichten van het Eurode Business Center in Kerkrade . Dit is het eerste grensoverschrijdende bedrijvencentrum , op de grens van Kerkrade en het Duitse Herzogenrath . Aansluitend aan het openingsprogramma is er regulier overleg tussen de beide ministers-presidenten voorzien .

WR-P-E-F-0000001422.dcoi
MINISTER-PRESIDENT KOK ONTVANGT MINISTER-PRESIDENT PERSSON VAN ZWEDEN Minister-president Persson van Zweden komt op woensdag 6 juni 2001 naar Nederland voor een gesprek met Minister-president Kok . Hij doet dat in zijn hoedanigheid van voorzitter van de Europese Raad in het kader van een rondreis langs Europese regeringszetels ter voorbereiding van de Europese Top in het Zweedse Götenborg op 14 , 15 en 16 juni 2001 . Van Nederlandse zijde neemt ook staatssecretaris Benschop van Buitenlandse Zaken aan de besprekingen deel .

WR-P-E-F-0000001423.dcoi
OFFICIELE BEZOEKEN MINISTER-PRESIDENT UITGESTELD Het officiële bezoek dat de Minister-President van de Duitse deelstaat Rheinland-Pfaltz - in zijn hoedanigheid van voorzitter van de Bondsraad - aan Nederland zou brengen is uitgesteld wegens ziekte van Minister-President Kok . Het bezoek van Minister-President K. Beck was voorzien voor dinsdag 29 mei . Een nieuwe datum zal in onderling overleg worden vastgesteld . Ook het officiële bezoek van Minister-President Kok aan de Europese Commissie is uitgesteld . Dit bezoek zou plaatsvinden op woensdag 30 mei a.s.

WR-P-E-F-0000001424.dcoi
VOORZITTER DUITSE BONDSRAAD BEZOEKT NEDERLAND De minister-president van de deelstaat Rheinland-Pfalz , de heer K. Beck , brengt in zijn hoedanigheid van voorzitter van de Duitse Bondsraad op uitnodiging van de Nederlandse regering op dinsdag 29 mei een officieel bezoek aan Nederland . Op het programma staan onder meer gesprekken met de minister-president , de heer W. Kok , met de voorzitter van de Eerste Kamer , de plaatsvervangend voorzitter van de Tweede Kamer en met leden van de vaste commissies voor Buitenlandse Zaken en Europese Zaken uit de Eerste en Tweede Kamer . Na een lunch in de Trêveszaal brengt de heer Beck een bezoek aan de Schilderswijk in Den Haag en is hij aanwezig bij een bijeenkomst van de Sociaal Economische Raad .

WR-P-E-F-0000001425.dcoi
OFFICIEEL BEZOEK MINISTER-PRESIDENT KOK AAN EUROPESE COMMISSIE De minister-president , de heer W. Kok , brengt op woensdag 30 mei a.s. een officieel bezoek aan de Europese Commissie . Hij wordt vergezeld door staatssecretaris Benschop van Buitenlandse Zaken . De minister-president voert besprekingen met de voorzitter van de Europese Commissie , de heer R. Prodi , en met het college van Commissarissen . Op de agenda staan de actuele ontwikkelingen ten aanzien van onder meer de sociaal-economische ontwikkelingen binnen de Europese Unie , de uitbreiding van de EU , het debat over de toekomst van de EU , het gemeenschappelijk landbouwbeleid , het gemeenschappelijk migratiebeleid , de handelspolitiek , de bestrijding van de criminaliteit , alsmede enkele actuele thema's van buitenlands beleid waaronder de betrekkingen tussen de EU en de VS en tussen de EU en Rusland , de situatie in het Midden-Oosten en op de Balkan .

WR-P-E-F-0000001426.dcoi
GASTCOLLEGE MINISTER-PRESIDENT KOK OVER UITBREIDING EU Minister-president W. Kok geeft op woensdag 6 juni aan de Universiteit Leiden een gastcollege over de uitbreiding van de Europese Unie . Na afloop van zijn college zal de minister-president met de aanwezigen in discussie gaan . De Europese Unie wordt over enkele jaren uitgebreid met nieuwe lidstaten . De regering wil een bijdrage leveren aan het publieke debat over dit omvangrijke project . In dit kader geven bewindspersonen regelmatig gastcolleges over de uitbreiding op universiteiten en hogescholen .

WR-P-E-F-0000001427.dcoi
WETSVOORSTEL TOESTEMMING HUWELIJK PRINS VAN ORANJE INGEDIEND BIJ STATEN - GENERAAL Heden is bij de Staten-Generaal ingediend het voorstel van rijkswet inzake het verlenen van toestemming aan Zijne Koninklijke Hoogheid Prins Willem-Alexander Claus George Ferdinand , Prins van Oranje , Prins der Nederlanden , Prins van Oranje-Nassau , Jonkheer van Amsberg , om een huwelijk aan te gaan met Máxima Zorreguieta . Het burgerlijk huwelijk en de kerkelijke bevestiging zijn voorzien op 2 februari 2002 te Amsterdam . Wanneer wettelijke toestemming wordt verleend , zal Máxima Zorreguieta vanaf de huwelijksvoltrekking lid zijn van het Koninklijk Huis . Omdat hiervoor de Nederlandse nationaliteit noodzakelijk is , is haar met het oog op deze bijzondere situatie bij koninklijk besluit van 17 mei 2001 naturalisatie verleend . De Argentijnse wetgeving staat niet toe dat Máxima Zorreguieta de Argentijnse nationaliteit verliest of daarvan afstand doet . In Argentinië kan zij evenwel geen staatkundige rechten meer uitoefenen . Naar Nederlands recht en naar Argentijns recht is het Nederlanderschap daarmee haar eerste en voornaamste nationaliteit . Met de verlening van het Nederlanderschap is een nieuwe stap gezet in het proces van introductie en kennismaking van de verloofde van Prins Willem-Alexander met de Nederlandse samenleving en met de samenleving van de Nederlandse Antillen en Aruba . Haar programma omvat voorts verdere studie van onder meer het Nederlands , geschiedenis en staatsrecht . Nadat het huwelijk zal zijn voltrokken , zal haar zitting in de Raad van State worden verleend . Gelet op het bijzondere karakter en de zwaarte van haar programma heeft het college van burgemeester en wethouders van de gemeente Den Haag besloten dat voor Máxima Zorreguieta het gebruikelijke inburgeringsprogramma voor nieuwkomers achterwege wordt gelaten . Gezien de plaats die de echtgenote inneemt bij de uitoefening van de koninklijke functies door de Prins van Oranje als vermoedelijk opvolger zullen haar ter gelegenheid van het huwelijk bij koninklijk besluit de titels Prinses der Nederlanden , Prinses van Oranje-Nassau worden verleend . Zij zal Hare Koninklijke Hoogheid Prinses Máxima der Nederlanden , Prinses van Oranje-Nassau , mevrouw van Amsberg worden genoemd . Ten aanzien van de geslachtsnaam van kinderen die uit het huwelijk worden geboren is de regering voornemens om ter gelegenheid van het huwelijk bij koninklijk besluit te bepalen dat die geslachtsnaam zal luiden : Van Oranje-Nassau . De kinderen krijgen de volgende titels en namen : Zijne ( Hare ) Koninklijke Hoogheid Prins ( Prinses ) der Nederlanden , Prins ( Prinses ) van Oranje-Nassau .

WR-P-E-F-0000001428.dcoi
OFFICIEEL BEZOEK VAN MEVROUW N. FONTAINE , VOORZITTER VAN HET EUROPEES PARLEMENT , AAN NEDERLAND . De voorzitter van het Europees parlement , mevrouw Nicole Fontaine brengt vergezeld door Jan-Kees Wiebenga , vice-voorzitter van het Europese parlement , op dinsdag 22 mei een officieel bezoek aan Nederland . Zij heeft onder meer gesprekken met Minister-president Kok , de voorzitters van de Eerste en de Tweede Kamer , de heer Korthals Altes en mevrouw Van Nieuwenhoven en met de vaste commissies uit de Eerste en Tweede Kamer voor Buitenlandse Zaken en Europese Zaken . Minister-president Kok biedt mevrouw Fontaine een lunch aan op het Catshuis . Voorzitter Van Nieuwenhoven van de Tweede Kamer ontvangt haar ' savonds in de Tweede Kamer voor het diner .

WR-P-E-F-0000001429.dcoi
OFFICIEEL BEZOEK MINISTER PRESIDENT VAN HONGARIJE De minister-president van Hongarije , de heer Orbán , brengt op dinsdag 22 mei en woensdag 23 mei een officieel bezoek aan Nederland . Dinsdagochtend gaat minister-president Orbán een bezoek brengen aan Amsterdam . Vervolgens is er een welkomst-ceremonie op het Binnenhof en heeft de heer Orbán op het Catshuis een onderhoud met de minister-president W. Kok . Na afloop van dit gesprek wordt een bilateraal verdrag over sociale zekerheid getekend . Woensdag 23 mei heeft de minister-president van Hongarije een ontmoeting met de voorzitters van de Eerste en Tweede Kamer en met de Vaste Commissies voor Buitenlandse Zaken , in het gebouw van de Tweede Kamer . Vervolgens ontvangt Hare Majesteit de Koningin de heer Orbán in audiëntie .

WR-P-E-F-0000001430.dcoi
HOGE COMMISSARIS VOOR DE VLUCHTELINGEN VN LUBBERS BEZOEKT MINISTER-PRESIDENT KOK De Hoge Commissaris voor de Vluchtelingen van de Verenigde Naties , de heer R.F.M. Lubbers , brengt op dinsdag 15 mei en woensdag 16 mei 2001 een officieel bezoek aan Nederland . Op het programma staat ondermeer op dinsdag 15 mei a.s. een ontmoeting met de Minister-President , de heer W. Kok , de minister voor Ontwikkelingssamenwerking , mevrouw E.L. Herfkens en de staatssecretaris van Justitie , mevrouw N.A. Kalsbeek .

WR-P-E-F-0000001431.dcoi
MINISTER-PRESIDENT KOK EN MINISTER BRINKHORST VOEREN INFORMATIEVE GESPREKKEN MET BETROKKENEN VAN DE MKZ-CRISIS Minister-president W. Kok voert - samen met minister L.J. Brinkhorst van Landbouw , Natuurbeheer en Visserij - op donderdag 3 mei een aantal informatieve gesprekken met instanties en organisaties die betrokken zijn bij de MKZ-crisis . In Deventer hebben beide bewindslieden gesprekken met onder meer de Commissarissen van de Koningin van de provincies Friesland , Gelderland en Overijssel , alsmede met vertegenwoordigers van de landbouwsector en andere getroffen sectoren .

WR-P-E-F-0000001433.dcoi
BENELUX-TOP OVER TOEKOMST EUROPESE UNIE In Brussel vindt op woensdag 20 juni een Benelux-top plaats . Belangrijkste gespreksonderwerp is een gezamenlijk memorandum over de toekomst van de Europese Unie . Deelnemers van Nederlandse zijde zijn Minister-President Kok , minister Van Aartsen van Buitenlandse Zaken en staatssecretaris Benschop van Buitenlandse Zaken .

WR-P-E-F-0000001434.dcoi
MINISTER-PRESIDENT KOK NAAR SAKSEN EN SLOVENIË De Minister-President , de heer W. Kok , zal , vergezeld door zijn echtgenote , op maandag 25 juni een werkbezoek brengen aan de Duitse deelstaat Saksen . Dinsdag 26 juni brengt hij een officieel bezoek aan Slovenië . In Saksen bevat het programma onder andere een ontmoeting met Minister-President Biedenkopf en een bezoek aan de grensstad Görlitz . Bij het bezoek aan Görlitz wordt aandacht besteed aan grensoverschrijdende samenwerking , in dit geval met de Poolse zusterstad Zgorzelec . Nabij Dresden zal een werkgelegenheidsproject voor jongeren worden bezocht . Dinsdag 26 juni reist de Minister-President door naar Ljubljana voor zijn officiële bezoek aan Slovenië . Op het programma staan besprekingen met de Sloveense Premier , de heer Drnovsek en beleefdheidsbezoeken aan President Kucan en aan het Parlement . In de middag zal in Bled de Bled School of Management worden bezocht . Hier vindt een discussie plaats met studenten over de uitbreiding van de Europese Unie .

WR-P-E-F-0000001435.dcoi
MINISTER-PRESIDENT KOK NAAR NAVO-BIJEENKOMST IN BRUSSEL Minister-President Kok neemt op woensdag 13 juni a.s. samen met Minister Van Aartsen van Buitenlandse Zaken deel aan een NAVO-bijeenkomst van staatshoofden en regeringsleiders in Brussel . Er zal worden gesproken over diverse onderwerpen op het gebied van veiligheid en stabiliteit , waaronder de uitbreiding van de NAVO , de versterking van de militaire capaciteiten van de NAVO , de betrekkingen tussen de NAVO en de EU , de betrekkingen tussen de NAVO en de Russische Federatie , de situatie op de Balkan en de Amerikaanse voornemens ten aanzien van Missile Defense .

WR-P-E-F-0000001436.dcoi
ONTMOETING KOK EN SCHRÖDER UITGESTELD De besprekingen , die minister-president Kok woensdag 11 juli a.s. in Berlijn zou hebben met de Duitse Bondskanselier Schröder , zijn uitgesteld . De Bondskanselier woont die dag de begrafenis bij van mevrouw Hannelore Kohl , de echtgenote van de vroegere Duitse Bondskanselier . Een nieuwe datum voor de ontmoeting tussen Kok en Schröder is nog niet vastgesteld .

WR-P-E-F-0000001437.dcoi
BEZOEK MINISTER-PRESIDENT KOK AAN BONDSKANSELIER SCHRÖDER Minister-president Kok brengt op woensdag 11 juli a.s. een bezoek aan de Duitse Bondskanselier Schröder in Berlijn . Op de agenda staan onder meer de actuele ontwikkelingen ten aanzien van onder meer de uitbreiding van de Europese Unie , het debat over de toekomst van de EU , het gemeenschappelijk landbouwbeleid en de klimaatonderhandelingen .

WR-P-E-F-0000001438.dcoi
WERKBEZOEK MINISTER-PRESIDENT KOK AAN DEFENSIE Minister-president W. Kok zal op maandagmiddag 9 juli a.s. een werkbezoek brengen aan het Opleidings- en Trainingscentrum Manoeuvre ( OTCMan ) . De minister-president wordt vergezeld door de minister van Defensie , mr. F.H.G. de Grave . Het bezoek vindt plaats op de Bernhardkazerne en op het oefenterrein De Vlasakkers in Amersfoort . Op het OTCMan worden eenheden van de infanterie en de cavalerie opgeleid . Deze eenheden vormen onder meer een belangrijk onderdeel van vredesmissies .

WR-P-E-F-0000001439.dcoi
MINISTER PRESIDENT POLEN BEZOEKT MINISTER-PRESIDENT KOK De minister-president van Polen , de heer J. Buzek , zal op donderdag 6 september 2001 een werkbezoek brengen aan de minister-president , de heer W. Kok .

WR-P-E-F-0000001440.dcoi
WERKBEZOEK MINISTER-PRESIDENT KOK AAN HELMOND Minister-president W. Kok zal op woensdagmiddag 5 september a.s. een werkbezoek brengen aan de gemeente Helmond . Het programma staat in het teken van de planologische en stedenbouwkundige ontwikkelingen in Helmond . De minister-president brengt ondermeer een bezoek aan het centrum ( Boscotondo-project en Binnenstad Oost ) , aan de wijk Dierdonk en aan de Vinex-locatie Brandevoort .

WR-P-E-F-0000001441.dcoi
President Venetiaan van Suriname bezoekt Nederland . De President van Suriname , de heer Venetiaan , brengt van 16 tot en met 23 augustus 2001 een bezoek aan Nederland . Op 22 augustus wordt President Venetiaan op paleis Huis ten Bosch in audiëntie ontvangen door Hare Majesteit de Koningin . Op 16 augustus vindt op het Catshuis een gesprek plaats met minister-president Kok . Aan Nederlandse zijde neemt ook minister Herfkens van Ontwikkelingssamenwerking aan dit gesprek deel . Aanleiding voor het bezoek van President Venetiaan aan Nederland is het Kwakoe-festival in Amsterdam , dat hij gedeeltelijk bijwoont en officieel zal afsluiten .

WR-P-E-F-0000001442.dcoi
Minister-president Kok naar Moskee Minister-president Kok brengt vanmiddag , samen met minister van Boxtel voor Grote Steden- en Integratiebeleid , een bezoek aan de moskee aan de Weesperzijde in Amsterdam . De minister-president zal de aanwezigen kort toespreken .

WR-P-E-F-0000001443.dcoi
MINISTER-PRESIDENT KOK BRENGT OFFICIEEL BEZOEK AAN BALTISCHE STATEN Minister-president Kok brengt op 29 , 30 en 31 oktober 2001 officiële bezoeken aan de drie Baltische staten Estland , Letland en Litouwen . Op maandag 29 oktober bezoekt hij Letland , op dinsdag 30 oktober Litouwen en op woensdag 31 oktober Estland .

WR-P-E-F-0000001444.dcoi
OFFICIEEL BEZOEK MINISTER-PRESIDENT KOK AAN EUROPESE COMMISSIE De minister-president , de heer W. Kok , brengt op woensdag 26 september a.s. een officieel bezoek aan de Europese Commissie in Brussel . Hij wordt vergezeld door staatssecretaris Benschop van Buitenlandse Zaken . De minister-president voert besprekingen met de voorzitter van de Europese Commissie , de heer R. Prodi , en met het college van Commissarissen .

WR-P-E-F-0000001445.dcoi
MINISTER-PRESIDENT KOK EN MINISTER VAN BOXTEL ONTVANGEN ALLOCHTONE JONGEREN Minister-president Kok ontvangt - samen met minister Van Boxtel van GSI - op vrijdag 21 september een aantal jongeren van voornamelijk Marokkaanse afkomst . De groep jongeren had eerder deze week een open brief aan de minister-president geschreven , waarin zorgen werden geuit over stigmatisering van etnische minderheden na de aanslagen in de Verenigde Staten . De minister-president heeft de jongeren voor een gesprek uitgenodigd .

WR-P-E-F-0000001446.dcoi
BEGROTING ALGEMENE ZAKEN ( III ) VOOR HET JAAR 2002 OVERHEIDSVOORLICHTING Met de begroting van Algemene Zaken wordt aangesloten bij de uitgangspunten en structuur zoals beschreven in de nota " Van Beleidsbegroting tot Beleidsverantwoording " ( VBTB ) . De centrale doelstelling van het ministerie , ' het bevorderen van de eenheid van het algemeen regeringsbeleid ' , is vertaald in een aantal operationele doelen , waarvoor wordt aangegeven wat wordt beoogd en welke activiteiten daarvoor worden ontplooid . Om die reden wordt in de begroting voor 2002 een beknopte omschrijving gegeven van de reguliere activiteiten van het ministerie van Algemene Zaken . Het komende jaar de zal de nodige aandacht uitgaan naar het verder vergroten van de actieve openbaarheid en toegankelijkheid van overheidsinformatie . Internet speelt daarbij een belangrijke rol . Het gemeenschappelijk webbeleid krijgt steeds meer vorm door de ontwikkeling en onderlinge afstemming van overheidssites . De website van het ministerie van Algemene Zaken is inmiddels uitgebreid met een e-mail functie . Postbus 51 zal volgend jaar een nieuwe website introduceren , waarbij telefonie en internet zijn geïntegreerd . Vanuit één database worden vragen van burgers gratis , snel en op het voor hen beste tijdstip en de meest geschikte wijze beantwoord . Het kabinet zal nog dit jaar met een reactie komen op het rapport ' Toekomst van de Overheidscommunicatie ' van de commissie Wallage . WETENSCHAPPELIJKE RAAD VOOR HET REGERINGSBELEID De WRR zal in 2002 rapporteren over ondermeer ontwikkelingen in de rechtsstaat , over biotechnologie en Nederland als handelsnatie . De WRR heeft naast een evaluatie van de eigen werkzaamheden tevens aan een externe commissie gevraagd onderzoek te doen naar effecten van het werk van ' het instituut WRR ' . De commissie Rinnooy Kan zal in het najaar van 2002 hierover rapporteren .

WR-P-E-F-0000001447.dcoi
BEGROTING HUIS DER KONINGIN ( I ) VOOR HET JAAR 2002 De ramingen van de uitkeringen aan H.M. de Koningin , Z.K.H. Prins Claus , Z.K.H. de Prins van Oranje , H.K.H. Prinses Juliana en Z.K.H. Prins Bernhard zijn gebaseerd op de Wet financieel statuut van het Koninklijk Huis van 22 november 1972 ( Stb . 701 ) en de Wet houdende aanvulling van de Wet financieel statuut van het Koninklijk Huis tot regeling van de uitkeringen aan Prinses Juliana en haar echtgenoot van 2 juli 1980 ( Stb . 380 ) . De uitkeringen aan de Koningin en de andere leden van het Koninklijk Huis zijn opgebouwd uit 3 componenten : - de kosten van personeel ( A ) - de overige , d.w.z. niet-personele kosten ( B ) - het inkomensbestanddeel ( C ) Na de huwelijksvoltrekking in februari 2002 zal de echtgenote van Prins Willem-Alexander in aanmerking komen voor een uitkering , die in 2002 over 11 maanden zal worden uitgekeerd . De ramingen over 2002 zijn als volgt samengesteld ( in euro's )

WR-P-E-F-0000001448.dcoi
GEMEENSCHAPPELIJKE VERKLARING VAN STAATS - EN REGERINGSLEIDERS VAN DE EUROPESE UNIE , VAN DE VOORZITSTER VAN HET EUROPESE PARLEMENT , VAN DE VOORZITTER VAN DE EUROPESE COMMISSIE EN VAN DE HOGE VERTEGENWOORDIGER VOOR HET GEMEENSCHAPPELIJK BUITENLANDS EN VEILIGHEIDSBELEID . Zoals overal zijn ook in Europa onze burgers diep geschokt door de gruwelijke terroristische agressie die de Verenigde Staten heeft getroffen . Om haar solidariteit uit te drukken met de Amerikaanse natie heeft Europa 14 september 2001 uitgeroepen tot dag van rouw . Wij nodigen alle Europese burgers uit om drie minuten stilte in acht te nemen om twaalf uur 's middags en aldus blijk te geven van ons diepste en oprechte medeleven met de slachtoffers en hun families . Eergisteren heeft de Europese Unie uiterst krachtdadig de daders , de opdrachtgevers en de medeplichtigen van deze terreuraanslagen veroordeeld . Zij heeft aangekondigd dat geen inspanning geschuwd zal worden om de verantwoordelijken van deze barbaarse daden te straffen . De Amerikaanse regering en bevolking kunnen rekenen op onze volledige solidariteit en samenwerking opdat het recht zou geschieden . Wij zullen niet dulden dat zij ergens onderdak vinden , waar dan ook . Diegenen die verantwoordelijk zijn voor het helpen , het steunen en het herbergen van de daders , de opdrachtgevers en de medeplichtigen van deze daden , zullen rekenschap moeten afleggen . Deze agressie tegen de menselijkheid heeft het hart getroffen van een bevriende natie die aan de zijde staat van de Europese Unie in haar strijd voor een betere wereld . Maar deze vreselijke terreuraanval is ook gericht tegen ons allen , tegen onze open , democratische , multiculturele en verdraagzame samenleving . Wij roepen alle landen , die deze universele waarden en idealen delen , op om hun krachten te bundelen in de strijd tegen het terrorisme van onbekende moordenaars en onschuldige slachtoffers . Niets kan rechtvaardigen dat de ethische en humane waarden met de voeten worden getreden . Onze onderlinge solidariteit staat op het spel . Ongeacht onze afkomst , ons ras of ons geloof , moeten wij samen strijden om oplossingen te vinden voor conflicten die al te vaak als voorwendsel dienen voor barbaarsheid . Wij roepen alle landen op om hun inspanningen in de strijd tegen terrorisme op te drijven . Terrorisme bestrijden is het verzekeren van de veiligheid van al onze burgers en van de stabiliteit van onze samenleving . De internationale organisaties , en de UNO in het bijzonder , zouden dit tot een prioriteit moeten maken . Tegen alle vertragingen in , zullen wij op dit vlak kiezen voor initiatief en ambitie . Om dit kwaad uit te roeien , moeten de politionele en gerechtelijke autoriteiten van alle landen in de komende dagen hun inspanningen versterken . Het internationaal recht laat toe om de daders , de opdrachtgevers en de medeplichtigen te vervolgen , waar zij zich ook bevinden . Het is onaanvaardbaar dat sommige landen terroristische activiteiten op hun grondgebied dulden . Deze tragische gebeurtenissen dwingen ons om beslissingen te nemen inzake de rol die de Europese Unie moet spelen om deze uitdagingen aan te gaan : - De Europese Unie moet zich onophoudelijk engageren op wereldvlak om gerechtigheid en democratie te verdedigen , om alle landen samen te brengen in een wereldsysteem van veiligheid en welvaart en om bij te dragen tot de oprichting van een sterke , duurzame en mondiale antiterroristische beweging . - Wij zullen het Buitenlands- en Veiligheidsbeleid verder blijven ontwikkelen zodat de Europese Unie krachtig en met één stem kan optreden . - Wij zullen het Europese Veiligheids- en Defensiebeleid zo snel mogelijk operationeel maken . In de strijd tegen het terrorisme zullen we in het bijzonder zullen wij onze inlichtingencapaciteit ontwikkelen . - Op korte termijn zal de Europese Unie een gemeenschappelijke Europese gerechtelijke ruimte tot stand brengen , wat onder meer inhoudt dat een Europees aanhoudings- en uitleveringsbevel gecreëerd wordt , in overeenstemming met de Tampere conclusies , en dat gerechtelijke beslissingen en uitspraken wederzijds erkend worden . Onze burgers zullen zich niet laten intimideren . Onze samenlevingen zullen blijven functioneren . Maar vandaag gaan onze gedachten naar de slachtoffers , hun families en het Amerikaanse volk .

WR-P-E-F-0000001449.dcoi
PRINS VAN ORANJE EN MINISTER-PRESIDENT BIJ HERDENKINGS-BIJEENKOMST IN UTRECHT Bij een herdenkingsbijeenkomst op zaterdag 15 september , die wordt georganiseerd door de Raad van Kerken naar aanleiding van de gebeurtenissen in de Verenigde Staten , zal namens het Koninklijk Huis aanwezig zijn Zijne Koninklijke Hoogheid de Prins van Oranje , die wordt vergezeld van mevrouw Máxima Zorreguieta . Het kabinet is vertegenwoordigd door minister-president W.Kok , vice-minister-president mevrouw A. Jorritsma-Lebbink , vice-ministerpresident mevrouw E. Borst-Eilers en minister van Buitenlandse Zaken J.J. van Aartsen . Ook andere leden van het kabinet zullen het " uur van bezinning en gebed " bijwonen . De herdenkingsbijeenkomst vindt plaats om 18.30 uur in de Domkerk te Utrecht .

WR-P-E-F-0000001450.dcoi
Topontmoeting Progressive Governance afgelast .

WR-P-E-F-0000001451.dcoi
VLAGGEN VRIJDAG HALFSTOK De minister-president heeft een vlaginstructie uitgegeven voor vrijdag 14 september a.s. , de dag die door de Europese Unie naar aanleiding van de aanslagen in de Verenigde Staten is uitgeroepen tot rouwdag . De vlaginstructie houdt in dat bij alle rijksgebouwen de Nederlandse vlag halfstok wordt gevoerd . De andere overheden wordt gevraagd hetzelfde te doen . De Europese Unie heeft de bevolking opgeroepen om vrijdagmiddag a.s. om precies 12.00 uur drie minuten stilte in acht te nemen voor de slachtoffers .

WR-P-E-F-0000001452.dcoi
Zowel Hare Majesteit de Koningin als minister-president Kok hebben vanavond naar aanleiding van de gebeurtenissen in New York en Washington condoleancetelegrammen gezonden aan President Bush van de Verenigde Staten . De tekst van het telegram van de minister-president luidt als volgt : " Met gevoelens van diepe smart en afschuw heeft de Nederlandse Regering kennis genomen van de onbegrijpelijke en rampzalige terroristische aanslagen die vandaag in New York en Washington hebben plaatsgevonden en die aan zo veel onschuldige mensen het leven hebben gekost . Namens de Ministerraad wil ik mijn gevoelens van innige deelneming betuigen aan de Amerikaanse Regering en het Amerikaanse volk en in het bijzonder aan hen die naasten hebben verloren bij deze tragische en onmenselijke aanslagen . De bittere constatering dat het hier kennelijk gaat om terroristische aanslagen verplicht ons om iedere vorm van terrorisme - nationaal en internationaal - met alle kracht te bestrijden . " Aldus de minister-president aan President Bush .

WR-P-E-F-0000001453.dcoi
Eerste reactie Minister-President Kok n.a.v. gebeurtenissen in NewYork en Washington Minister-President Kok is diep geschokt door de onbeschrijfelijke catastrofe die zich vandaag in New York en Washington voltrekt . Dit gaat ieder voorstellingsvermogen te boven . De minister-president spreekt namens de Nederlandse regering zijn diepe medeleven uit met de slachtoffers en hun nabestaanden , en met het gehele Amerikaanse volk . De bittere constatering dat het hier kennelijk gaat om terroristische aanslagen verplicht ons om iedere vorm van terrorisme - nationaal en internationaal - met alle kracht te bestrijden .

WR-P-E-F-0000001454.dcoi
Minister-President Kok naar topontmoeting Progressive Governance . MINISTER-PRESIDENT KOK NEEMT VRIJDAG 14 EN ZATERDAG 15 SEPTEMBER 2001 IN STOCKHOLM DEEL AAN DE TOPONTMOETING VAN PROGRESSIVE GOVERNANCE . PROGRESSIVE GOVERNANCE IS EEN INTERNATIONAAL NETWERK VAN STAATSHOOFDEN EN REGERINGSLEIDERS UIT DE HELE WERELD EN KWAM VORIG JAAR JUNI IN BERLIJN VOOR HET EERST BIJEEN . BIJ DIE GELEGENHEID NAMEN ZIJ EEN GEZAMENLIJKE RESOLUTIE AAN : " PROGRESSIVE GOVERNANCE IN THE 21ST CENTURY " . Op de Progressive Summit in Stockholm zullen deelnemers ervaringen uitwisselen uit de dagelijkse (bestuurs)praktijk en discussiëren over actuele mondiale onderwerpen , met speciale aandacht voor democratie en ontwikkeling . Naast Minister-President Kok zijn de volgende staatshoofden en regeringsleiders uitgenodigd : President Fernando de la Rúa , Argentinië ; President Fernando Cardoso , Brazilië ; Minister-President Jean Chrétien , Canada ; President Ricardo Lagos , Chili ; Premier Lionel Jospin , Frankrijk ; Bondskanselier Gerhard Schröder , Duitsland ; Minister-President Costas Simitis , Griekenland ; Minister-President Helen Clark , Nieuw Zeeland ; President Aleksander Kwasniewski , Polen ; Minister-President Antonio Guterres , Portugal ; President Thabo Mbeki , Zuid-Afrika ; President Kim Daejung , Zuid-Korea en Minister-President Tony Blair , Verenigd Koninkrijk . Gastheer is Minister-President Persson van Zweden .

WR-P-E-F-0000001455.dcoi
MINISTER-PRESIDENT KOK BEZOEKT MILITAIRE INLICHTINGENDIENST Minister-president Kok brengt op donderdag 25 oktober een bezoek aan de Militaire Inlichtingendienst ( MID ) in Den Haag . Hij wordt daar geïnformeerd over de activiteiten van de dienst , m.n. sinds 11 september , en spreekt kort het personeel toe . Op 4 oktober jl. bracht de minister-president een soortgelijk bezoek aan de Binnenlandse Veiligheidsdienst ( BVD ) . .

WR-P-E-F-0000001456.dcoi
MINISTER-PRESIDENT KOK NAAR PAKISTAN Minister-president Kok brengt - samen met minister Herfkens voor Ontwikkelings-samenwerking - op zaterdag 27 oktober en zondag 28 oktober een bezoek aan Pakistan . Begonnen wordt met ontmoetingen met president Musharraf en minister van Buitenlandse Zaken Satar . Vervolgens zijn er gesprekken met vertegenwoordigers van de Verenigde Naties . Op zondag 28 oktober wordt een bezoek gebracht aan een vluchtelingenkamp dat door UNHCR wordt geleid .

WR-P-E-F-0000001457.dcoi
MINISTER-PRESIDENT KOK SPREEKT MET SCHOLIEREN OVER ONDERLINGE VERHOUDINGEN IN DE NEDERLANDSE SAMENLEVING Minister-president W. Kok brengt , vergezeld van de staatssecretaris van Onderwijs , Cultuur en Wetenschappen , drs. K.Y.I.J. Adelmund , op donderdag 18 oktober a.s. een bezoek aan de Openbare Scholengemeenschap Schoonoord in Zeist . De minister-president en de staatssecretaris zullen een les maatschappijleer bijwonen die is gewijd aan een stelling over de omgang tussen moslims en niet-moslims in Nederland . Na een schriftelijke reactie van de leerlingen op deze stelling , zal er een discussie plaatsvinden waaraan de beide bewindspersonen deel zullen nemen . Zij zullen ook uitleg geven over het beleid van de regering op dit gebied .

WR-P-E-F-0000001458.dcoi
MINISTER-PRESIDENT KOK ONTVANGT ARAFAT Minister-president Kok en minister van Aartsen van Buitenlandse Zaken ontvangen dinsdagochtend 16 oktober de president van de Palestijnse autoriteit Yasser Arafat . Het gesprek vindt plaats in het Torentje aan het Binnenhof in Den Haag .

WR-P-E-F-0000001459.dcoi
OFFICIEEL BEZOEK MINISTER PRESIDENT VAN VIETNAM De minister-president van Vietnam , de heer Phan Van Khai , brengt maandag 15 oktober en dinsdag 16 oktober een officieel bezoek aan Nederland . Maandagochtend is er een welkomstceremonie op het Binnenhof , gevolgd door een onderhoud met minister-president W. Kok op het Catshuis . Daar zal een tweetal documenten op het terrein van ontwikkelingssamenwerking worden ondertekend . Minister-president Kok biedt zijn gast aansluitend een lunch aan in de Trêveszaal . Maandagmiddag volgt een ontmoeting met de voorzitters van de Eerste en Tweede Kamer en de Vaste Commissies uit beide Kamers voor Buitenlandse Zaken . Aansluitend vindt een seminar plaats georganiseerd door VNO / NCW en het ministerie van Economische Zaken . Dinsdag bezoekt minister-president Phan Van Kai de Oosterscheldedam te Zeeland . Aansluitend vindt een lunch plaats in Middelburg .

WR-P-E-F-0000001460.dcoi
PARLEMENTAIRE DELEGATIE SURINAME BEZOEKT MINISTER-PRESIDENT KOK De minister-president , de heer W. Kok , ontvangt op woensdag 10 oktober 2001 een parlementaire delegatie uit Suriname voor een beleefdheidsbezoek . De delegatie staat onder leiding van de Voorzitter van de Nationale Assemblee , de heer Lachmon . Bij aankomst ( 10.00 uur , Binnenhof 19 ) bestaat voor de visuele media de mogelijkheid tot het maken van opnamen . Accrediteren tot uiterlijk dinsdag 9 oktober 16.00 uur bij de Rijksvoorlichtingsdienst , afdeling pers en publiciteit telefoonnummer 070 - 3564142 .

WR-P-E-F-0000001461.dcoi
MINISTER-PRESIDENT KOK BRENGT WERKBEZOEK AAN DE BINNENLANDSE VEILIGHEIDSDIENST Minister-President Kok brengt , samen met minister De Vries van Binnenlandse Zaken en Koninkrijksrelaties , op donderdag 4 oktober een kort werkbezoek aan de Binnenlandse Veiligheidsdienst in Leidschendam . De bewindslieden laten zich informeren over de gevolgen voor de werkzaamheden van de dienst na de aanslagen in de Verenigde Staten van 11 september . Aan het eind van het bezoek spreekt de Minister-President het BVD-personeel toe .

WR-P-E-F-0000001462.dcoi
GASTCOLLEGE MINISTER-PRESIDENT KOK OVER UITBREIDING EU Minister-President W. Kok zal op woensdag 10 oktober aan de Universiteit Twente een gastcollege geven over de uitbreiding van de Europese Unie en over de vraag hoe burgers hierop reageren . Na afloop van zijn college zal de Minister-President met de aanwezigen in discussie gaan . De Europese Unie wordt over enkele jaren uitgebreid met nieuwe lidstaten . De regering wil een bijdrage leveren aan het publieke debat over dit omvangrijke project . In dit kader geven bewindspersonen regelmatig gastcolleges over de uitbreiding op universiteiten en hogescholen . Het gastcollege en de aansluitende discussie zijn live te volgen op de website van de Universiteit Twente , www.utwente.nl

WR-P-E-F-0000001463.dcoi
MINISTER-PRESIDENT BEZOEKT BUURTHUIS '' t OUDE WESTEN ' IN ROTTERDAM Minister-president W. Kok brengt op woensdagmiddag 3 oktober a.s. een werkbezoek aan Rotterdam . De minister-president zal buurthuis " 't Oude Westen bezoeken " , waar hij een gesprek zal hebben met buurtbewoners over de verhoudingen tussen de diverse bevolkingsgroepen in de wijk 't Oude Westen . Verder wordt een bezoek gebracht aan " De Hille " . Een opvangcentrum voor daken thuislozen . Het centrum heeft naast dag- en nachtopvang ook een pension , een gebruiksruimte en een werkplaats waar meubels gemaakt worden . Tenslotte brengt de minister-president een bezoek aan Pension Maaszicht . Dit is een woonvoorziening voor zwerfjongeren tussen de 17 en 23 jaar . In dit centrum krijgen de jongeren gedurende 9 maanden een intensief begeleidingstraject om hen aan het leren en / of werken te krijgen .

WR-P-E-F-0000001464.dcoi
VOORZITTER DUITSE BONDSRAAD BEZOEKT NEDERLAND De minister-president van de deelstaat Rheinland-Pfalz , de heer K. Beck , brengt in zijn hoedanigheid van voorzitter van de Duitse Bondsraad op uitnodiging van de minister-president op donderdag 4 oktober een officieel bezoek aan Nederland . Hare Majesteit de Koningin zal de heer Beck in audiëntie ontvangen . Op het programma staan onder andere gesprekken met de minister-president , de heer W. Kok , de voorzitter van de Eerste Kamer , de voorzitter van de Tweede Kamer en leden van de vaste commissies voor Buitenlandse Zaken en Europese Zaken uit de Eerste en Tweede Kamer . Na een lunch in de Trêveszaal brengt de heer Beck een bezoek aan het Volksbuurtmuseum in de Schilderswijk in Den Haag en is hij aanwezig bij een bijeenkomst van de Sociaal Economische Raad .

WR-P-E-F-0000001465.dcoi
WERKBEZOEK MINISTER-PRESIDENT KOK AAN SCHIPHOL Minister-President Kok brengt op dinsdag 2 oktober 2001 een ingelast werkbezoek aan de luchthaven Schiphol . Hij wordt daar geïnformeerd over een aantal veiligheidsaspecten door o.m. de directie van Schiphol , de Koninklijke Marechaussee en de douane .

WR-P-E-F-0000001466.dcoi
OFFICIEEL BEZOEK MINISTER PRESIDENT VAN VIETNAM De minister-president van Vietnam , de heer Phan Van Khai , brengt maandag 15 oktober en dinsdag 16 oktober een officieel bezoek aan Nederland . Maandagochtend is er een welkomstceremonie op het Binnenhof , gevolgd door een onderhoud met minister-president W. Kok op het Catshuis . Daar zal een tweetal documenten op het terrein van ontwikkelingssamenwerking worden ondertekend . Minister-president Kok biedt zijn gast aansluitend een lunch aan in de Trêveszaal . Maandagmiddag volgt een ontmoeting met de voorzitters van de Eerste en Tweede Kamer en de Vaste Commissies uit beide Kamers voor Buitenlandse Zaken . Aansluitend vindt een seminar plaats georganiseerd door VNO / NCW en het ministerie van Economische Zaken . Dinsdag bezoekt minister-president Phan Van Kai de Oosterscheldedam te Zeeland . Aansluitend vindt een lunch plaats in Middelburg .

WR-P-E-F-0000001467.dcoi
RIJKSMINISTERRAAD VERGADERT OVER TERRORISMEBESTRIJDING Op de agenda van de Rijksministerraad van vrijdag 30 november 2001 staat onder meer de vastlegging van een aantal afspraken in het kader van de bestrijding van het internationaal terrorisme . Met het oog op de betekenis van dit onderwerp nemen van de zijde van de Nederlandse Antillen en Aruba ook de beide minister-presidenten , Pourier en Oduber , aan deze gezamenlijke vergadering deel . ( Meer informatie is te vinden in het ANP-perssupport bericht van het Ministerie van Binnenlandse Zaken en Koninkrijksrelaties van 28 november 2001 , 16.17 uur ) .

WR-P-E-F-0000001468.dcoi
MINISTER-PRESIDENT WEGENS ZIEKTE NIET NAAR GHANA EN NIGERIA Het officiële bezoek van Minister-President W. Kok aan Ghana en Nigeria op respectievelijk maandag 26 en dinsdag 27 november 2001 , is wegens ziekte van de Minister-President uitgesteld .

WR-P-E-F-0000001469.dcoi
WERKBEZOEK MINISTER-PRESIDENT KOK AAN ENSCHEDE Minister-president Kok brengt , vergezeld van minister Van Boxtel voor Grote Steden- en Integratiebeleid , op donderdag 22 november a.s. een werkbezoek aan de gemeente Enschede . De bewindspersonen zullen de door de vuurwerkramp getroffen wijk Roombeek bezoeken en zich op de hoogte stellen van fysieke en sociale aspecten van de wederopbouw .

WR-P-E-F-0000001470.dcoi
WERKBEZOEK MINISTER-PRESIDENT KOK AAN ENSCHEDE UITGESTELD Het voorgenomen bezoek van minister-president Kok en minister Van Boxtel voor Grote Steden- en Integratiebeleid op donderdag 22 november a.s. aan de gemeente Enschede is vanwege ziekte van de minister-president uitgesteld . Er zal een nieuwe datum worden gezocht waarop beide bewindspersonen alsnog de door de vuurwerkramp getroffen wijk Roombeek zullen bezoeken .

WR-P-E-F-0000001471.dcoi
MINISTER-PRESIDENT KOK CONDOLEERT PRESIDENT BUSH VAN DE VERENIGDE STATEN EN PRESIDENT MEJÍA VAN DE DOMINICAANSE REPUBLIEK . Minister-president Kok heeft vandaag - in verband met het neerstorten van de Airbus-300 gisteren in de New Yorkse wijk Queens - berichten van deelneming gezonden aan President Bush van de Verenigde Staten en President Mejía van de Dominicaanse Republiek . " Ik heb met diep leedwezen kennis genomen van het feit dat de inwoners van New York opnieuw zijn getroffen door een verschrikkelijke ramp " , schrijft de minister-president aan president Bush . " Ik ben ervan doordrongen dat deze crash in de huidige situatie een grote emotionele indruk maakt op alle Amerikanen " . In zijn brief aan de president van de Dominicaanse Republiek , Hipólito Mejía , schrijft de minister-president o.m. : " Met diep leedwezen heeft de Nederlandse regering kennis genomen van het tragische ongeluk gisteren in New York , waarbij zo vele burgers van de Dominicaanse Republiek zijn omgekomen " .

WR-P-E-F-0000001472.dcoi
REACTIE MINISTER-PRESIDENT KOK OP HET OVERLIJDEN VAN OUD-MINISTER-PRESIDENT PROF . DR . J. ZIJLSTRA Naar aanleiding van het overlijden van prof. dr. J. Zijlstra verklaarde Minister-president Kok vandaag het volgende : ' Met Jelle Zijlstra verliezen wij een van de knapste na-oorlogse economen van Nederland . Hij bleef zijn hele leven in de eerste plaats een man van de wetenschap , maar speelde ook in de politiek en in het landsbestuur lange tijd een belangrijke rol . Zijlstra was een man van groot gezag en was zeer vakbekwaam . Op financieel-economisch gebied was zijn invloed bijzonder groot , na zijn politieke carrière ook als President van de Nederlandsche Bank . Zijn grote vermogen tot relativeren combineerde hij met een aan onverzettelijkheid grenzende onverstoorbaarheid . Hij was plezierig in de omgang en in staat om de moeilijke dingen eenvoudig uit te leggen . Hij heeft als wetenschapper en als politicus aan ons land grote diensten bewezen . '

WR-P-E-F-0000001473.dcoi
TELEGRAM MINISTER-PRESIDENT KOK AAN AFGHAANSE INTERIM-PREMIER KARZAI Minister-president Kok heeft zaterdag een telegram gestuurd aan interim-premier Karzai van Afghanistan met de volgende tekst :

WR-P-E-F-0000001474.dcoi
MINISTER-PRESIDENT KOK NEEMT DEEL AAN HERDENKING OP AMERIKAANSE RESIDENTIE DEN HAAG Minister-president Kok neemt op dinsdag 11 december op de Amerikaanse residentie in Den Haag deel aan een bijeenkomst ter herinnering aan de terroristische aanslagen in New York en Washington , vandaag precies drie maanden geleden . Hij doet dat op uitnodiging van ambassadeur Clifford M. Sobel . De minister-president en de ambassadeur voeren beiden kort het woord .

WR-P-E-F-0000001475.dcoi
WERKBEZOEK MINISTER-PRESIDENT SIMITIS VAN DE REPUBLIEK GRIEKENLAND AAN NEDERLAND De Minister-president van de Republiek Griekenland , de heer Simitis , brengt woensdag 12 en donderdag 13 december een werkbezoek aan Nederland . Hare Majesteit de Koningin ontvangt hem woensdagmiddag op Paleis Huis ten Bosch . Minister-president W. Kok ontvangt de heer Simitis diezelfde dag voor besprekingen op het Catshuis .

WR-P-E-F-0000001476.dcoi
MINISTER-PRESIDENT KOK ONTHULT SPREUK OP HAAGSE BASISSCHOOL Minister-president Kok zal op woensdag 12 december a.s. een spreuk onthullen op basisschool ' Onze Wereld ' in Den Haag . De spreuk is gebaseerd op een uitspraak van de minister-president bij zijn bezoek aan de Haagse wijk Transvaal op 29 september j.l. De onthulling was op een eerdere datum voorzien , maar is toen uitgesteld .

WR-P-E-F-0000001477.dcoi
MINISTER-PRESIDENT KOK ONTVANGT BELGISCHE EERSTE MINISTER VERHOFSTADT De Eerste Minister van België , de heer G. Verhofstadt , komt maandag 10 december naar Nederland voor een gesprek met de Minister-president , de heer W. Kok op het Catshuis . Hij doet dat in zijn hoedanigheid als voorzitter de Europese Raad in het kader van zijn rondreis langs de hoofdsteden van de lidstaten van de Europese Unie ter voorbereiding van de Eurotop van Laken op 14 en 15 december 2001 .

WR-P-E-F-0000001478.dcoi
WERKBEZOEK MINISTER-PRESIDENT ADAMI VAN MALTA AAN NEDERLAND De Minister-president van Malta , de heer E.F. Adami , brengt van dinsdag 4 tot en met donderdag 6 december een werkbezoek aan Nederland . De heer Adami zal op 6 december worden ontvangen door de Koningin op Paleis Huis ten Bosch . Minister-president , W. Kok , ontvangt de Maltese Minister-president diezelfde dag voor besprekingen op het Catshuis . Naast de officiële opening van de Ambassade van Malta op 5 december , wordt onder andere een bezoek gebracht aan het Internationale Hof van Justitie en het Joegoslavië Tribunaal in Den Haag . In het kader van het werkbezoek heeft het ministerie van Buitenlandse Zaken op 6 december een debat georganiseerd in Perscentrum Nieuwspoort in Den Haag . De heer Adami discussieert met genodigden over de toetreding van Malta tot de Europese Unie .

WR-P-E-F-0000001479.dcoi
MINISTER-PRESIDENT ROEMENIE BEZOEKT MINISTER-PRESIDENT KOK De minister-president van Roemenië , de heer A. Nastase , zal op 26 en 27 februari 2002 op uitnodiging van minister-president W. Kok een officieel bezoek aan Nederland brengen . Met de Roemeense minister-president reist een handelsmissie mee , waarin een aantal bedrijven is vertegenwoordigd . Tijdens het bezoek is onder meer een audiëntie bij Hare Majesteit de Koningin voorzien en vinden er gesprekken met de minister-president en leden van de Eerste en Tweede Kamer plaats .

WR-P-E-F-0000001480.dcoi
BEZOEK MINISTER-PRESIDENT KOK AAN BRANDWONDENPOLIKLINIEK VOLENDAM Hedenmiddag heeft Minister-president Kok een kort bezoek gebracht aan de tijdelijke brandwondenpolikliniek 't Anker in de gemeente Volendam . In gezelschap van burgemeester Bulte heeft hij een ontmoeting gehad met een groep jongeren die betrokken waren bij de Nieuwjaarsbrand vorig jaar . In informele sfeer is gesproken over de gebeurtenissen , ervaringen , revalidatie en toekomstplannen . Daarna was er een korte rondgang door de tijdelijke polikliniek .

WR-P-E-F-0000001481.dcoi
MINISTER-PRESIDENT KOK ONTVANGT SECRETARIS-GENERAAL ANNAN Minister-president Kok ontvangt donderdag 31 januari aanstaande de secretaris-generaal van de Verenigde Naties , de heer Kofi Annan . De ontmoeting vindt plaats in het torentje aan het Binnenhof .

WR-P-E-F-0000001482.dcoi
MINISTER SHIMON PERES BEZOEKT DEN HAAG De Israëlische minister van Buitenlandse Zaken , de heer Shimon Peres , brengt op donderdag 24 januari a.s. een werkbezoek aan Den Haag . Hij voert besprekingen met de minister-president , de heer W. Kok , en de minister van Buitenlandse Zaken , de heer J.J. van Aartsen , over actuele ontwikkelingen in het Midden-Oosten .

WR-P-E-F-0000001483.dcoi
SOLANA BEZOEKT MINISTER-PRESIDENT KOK De Hoge Vertegenwoordiger voor het Gemeenschappelijk Buitenlands en Veiligheidsbeleid , tevens Secretaris-Generaal van de Raad , de heer J. Solana , zal op dinsdag 22 januari 2002 een ontmoeting hebben met de minister-president , de heer W. Kok en de minister van Buitenlandse Zaken , de heer J.J. van Aartsen . De ontmoeting vindt plaats op het Catshuis in Den Haag .

WR-P-E-F-0000001484.dcoi
OFFICIEEL BEZOEK MINISTER-PRESIDENT VAN ROEMENIE De minister-president van Roemenie en mevrouw Nastase brengen op 26 en 27 februari 2002 , op uitnodiging van minister-president W. Kok een officieel bezoek aan Nederland . Met de Roemeense minister-president reist een handelsmissie mee , waarin een aantal bedrijven is vertegenwoordigd . Dinsdagochtend is er een welkomstceremonie op het Binnenhof , gevolgd door een onderhoud met minister-president W. Kok , staatssecretaris Benschop en minister Van Aartsen van Buitenlandse Zaken op het Catshuis . Aansluitend biedt minister Korthals van Justitie hem een lunch aan op het Ministerie van Justitie. 's Middags brengt de heer Nastase een bezoek aan het Internationale Hof van Justitie en het Permanente Hof van Arbitrage , waarna een ontmoeting volgt met de voorzitters van de Eerste en Tweede Kamer en de Vaste Commissies uit beide Kamers voor Buitenlandse Zaken , Defensie en Europese Zaken . Hare Majesteit de Koningin ontvangt hierna de Roemeense minister-president in audiëntie . De minister-president en mevrouw Kok-Roukema bieden de heer en mevrouw Nastase 's avonds een officieel diner aan namens de regering . Na een ontbijtbespreking met vice - minister-president en minister van Economische Zaken , mevrouw Jorritsma , op woensdag 27 februari , ontmoet de heer Nastase Roemeense studenten op de Technische Universiteit Delft en brengt hij vervolgens een bezoek aan Rotterdam . Hierna volgt een toespraak voor de Atlantische Commissie in Den Haag .

WR-P-E-F-0000001485.dcoi
WERKBEZOEK MINISTER-PRESIDENT AAN ENSCHEDE Minister-president Kok brengt , vergezeld van Minister Van Boxtel voor Grote Steden- en Integratiebeleid , op donderdag 21 februari a.s. een werkbezoek aan de gemeente Enschede . De bewindspersonen zullen de door de vuurwerkramp getroffen wijk bezoeken en zich op de hoogte stellen van fysieke en sociale aspecten van de wederopbouw . Aansluitend zal de minister-president kort aanwezig zijn bij de G-21 Manifestatie in de Twentsche Schouwburg , alwaar hij het Memorandum G-21 krijgt overhandigd .

WR-P-E-F-0000001486.dcoi
HONGAARSE PREMIER BEZOEKT DEN HAAG De minister-president van Hongarije , de heer V. Orban , brengt op woensdag 20 februari a.s. een werkbezoek aan Den Haag . Hij voert besprekingen op het Catshuis met de minister-president , de heer W. Kok , met name over de stand van de onderhandelingen in het EU-uitbreidingsproces .

WR-P-E-F-0000001487.dcoi
GISCARD D'ESTAING BEZOEKT DEN HAAG De Voorzitter van de Conventie over de toekomst van de Europese Unie , de heer V. Giscard d'Estaing , brengt op vrijdag 15 februari aanstaande een bezoek aan Den Haag ter voorbereiding op zijn werkzaamheden . De heer Giscard d'Estaing heeft een lunchbespreking op het Catshuis met de minister-president , de heer W. Kok , de staatssecretaris van Buitenlandse Zaken , de heer drs. D.A. Benschop en de Nederlandse regeringsvertegenwoordiger in de Conventie , de heer mr. H.A.F.M.O. van Mierlo .

WR-P-E-F-0000001488.dcoi
Minister-President Kok naar topontmoeting Progressive Governance . MINISTER-PRESIDENT KOK NEEMT VRIJDAGAVOND 22 EN ZATERDAG 23 FEBRUARI 2002 IN STOCKHOLM DEEL AAN DE TOPONTMOETING VAN PROGRESSIVE GOVERNANCE . PROGRESSIVE GOVERNANCE IS EEN INTERNATIONAAL NETWERK VAN STAATSHOOFDEN EN REGERINGSLEIDERS UIT DE HELE WERELD EN KWAM JUNI 2000 IN BERLIJN VOOR HET EERST BIJEEN . BIJ DIE GELEGENHEID NAMEN ZIJ EEN GEZAMENLIJKE RESOLUTIE AAN : " PROGRESSIVE GOVERNANCE IN THE 21ST CENTURY " . Op de Progressive Summit in Stockholm zullen deelnemers ervaringen uitwisselen uit de dagelijkse (bestuurs)praktijk en discussiëren over actuele mondiale onderwerpen , met speciale aandacht voor democratie en mondiale rechtvaardigheid . Naast Minister-president Kok zijn de volgende staatshoofden en regeringsleiders uitgenodigd : President Fernando Cardoso , Brazilië ; Minister-president Jean Chrétien , Canada ; President Ricardo Lagos , Chili ; Premier Lionel Jospin , Frankrijk ; Bondskanselier Gerhard Schröder , Duitsland ; Minister-president Costas Simitis , Griekenland ; Ministerpresident Helen Clark , Nieuw Zeeland ; President Aleksander Kwasniewski , Polen ; Minister-president Antonio Guterres , Portugal ; President Thabo Mbeki , Zuid-Afrika ; President Kim Dae-jung , Zuid-Korea en Ministerpresident Tony Blair , Verenigd Koninkrijk . Gastheer is Minister-president Persson van Zweden . De ontmoeting was eerder gepland op 14 en 15 september vorig jaar , maar werd toen uitgesteld in verband met de aanslagen in New York en Washington op 11 september .

WR-P-E-F-0000001489.dcoi
MINISTER-PRESIDENT KOK ONTVANGT VOORZITTER PALESTIJNS PARLEMENT Minister-president Kok ontvangt maandag 11 februari aanstaande , samen met minister van Buitenlandse Zaken van Aartsen , de voorzitter van het Palestijnse parlement , de heer Abu Ala . Aansluitend heeft de heer Abu Ala een apart onderhoud met minister van Aartsen .

WR-P-E-F-0000001490.dcoi
WETSVOORSTEL TOT WIJZIGING VAN DE WET LIDMAATSCHAP KONINKLIJK HUIS Vandaag is bij de Tweede Kamer ingediend het wetsvoorstel tot wijziging van de wet lidmaatschap Koninklijk Huis . De hoofdpunten van het wetsvoorstel zijn : 1 . Beperking van het lidmaatschap tot de tweede graad Het voorstel beperkt het lidmaatschap tot erfopvolgers in de tweede graad . Erfopvolgers in de derde graad behouden wel hun grondwettelijk recht op erfopvolging . 2 . Ministeriële verantwoordelijkheid De inhoud van de ministeriële verantwoordelijkheid voor de leden van het Koninklijk Huis blijft ongewijzigd , maar de kring op wie dit betrekking heeft wordt tot de tweede graad beperkt . 3 . Overgangsregeling Integraal onderdeel van het wetsvoorstel is een overgangsregeling , die inhoudt dat Prinses Margriet en haar zonen hun lidmaatschap behouden totdat zij hun grondwettelijk recht op erfopvolging verliezen ( dat is wanneer zij niet langer in de derde graad verwant zijn aan de Koning ) . Voor de zonen van Prinses Margriet is dat op het moment dat Prins Willem-Alexander zijn moeder opvolgt . 4 . Benoeming en ontslag Nieuw is verder de mogelijkheid van benoeming tot lid van het Koninklijk Huis . Alleen erfopvolgers die geen lid zijn en hun echtgenoten kunnen worden benoemd als lid . Voorts wordt de mogelijkheid ingevoerd om iemand te ontslaan uit het lidmaatschap . 5 . Titels Vastgelegd wordt dat alleen de vermoedelijke opvolger als zodanig Prins van Oranje is . Verder kan de titel Prins der Nederlanden uitsluitend worden gedragen door leden van het Koninklijk Huis . De titel Prins van Oranje-Nassau kan eveneens uitsluitend worden verleend aan leden van het Koninklijk Huis , maar daarvan kan wel worden besloten dat deze titel na verlies van het lidmaatschap behouden blijft .

WR-P-E-F-0000001491.dcoi
HULDIGING NEDERLANDS PARALYMPISCH TEAM Donderdag 21 maart wordt in Den Haag het Nederlands Paralympisch Team gehuldigd , dat in Salt Lake City heeft deelgenomen aan de Paralympische Spelen . Het officiële gedeelte vindt 's middags plaats in het Catshuis . Minister-president Kok en staatssecretaris Vliegenthart zullen de vier sporters , Marjorie van der Bunt , Kjeld Punt , Martijn Wijsman en Arnold Polderman , en Chef de mission Henk van Lint toespreken . Aansluitend aan de bijeenkomst in het Catshuis is er nog een ontvangst door het ministerie van Volksgezondheid , Welzijn en Sport .

WR-P-E-F-0000001492.dcoi
ONTMOETING MINISTER-PRESIDENT KOK EN BONDSKANSELIER SCHRÖDER IN AMSTERDAM De Duitse Bondskanselier Gerhard Schröder heeft maandagavond 18 maart aanstaande in Amsterdam een ontmoeting met minister-president Wim Kok . Aansluitend houdt de Bondskanselier in Amsterdam de Drs. J.M. den Uyllezing .

WR-P-E-F-0000001493.dcoi
MINISTER-PRESIDENT KOK BRENGT WERKBEZOEK AAN JOEGOSLAVIE Minister-president W. Kok brengt maandag 25 maart en dinsdag 26 maart 2002 een werkbezoek aan de Federale Republiek Joegoslavie , inclusief Kosovo . Het is het eerste bezoek van de minister-president aan de FRJ . Maandag 25 maart zijn er in Belgrado onder andere gesprekken met president Kostunica , federaal premier Pesic , de premier van de deelrepubliek Servie Djindjic en president Djukanovic van de deelrepubliek Montenegro . Dinsdag 26 maart reist de minister-president door naar Pristina in Kosovo , waar hij ontmoetingen heeft met o.a. president Rugova , premier Rexhepi en een vertegenwoordiging van de minderheden in Kosovo .

WR-P-E-F-0000001494.dcoi
NIEUWE INRICHTING TRÊVESZAAL De ministerraad vergadert vrijdag 1 maart 2002 voor de eerste keer in de nieuw ingerichte Trêveszaal . In opdracht van het Ministerie van Algemene Zaken en de Rijksgebouwendienst heeft het Amsterdamse architectenbureau Merkx + Girod de vergaderfaciliteiten in de zaal aangepast aan de eisen van de moderne tijd . Als uitgangspunt gold dat de veranderingen het historische karakter van de zaal niet mochten aantasten . Naast de nieuwe vergadertafel en twee nieuwe kroonluchters zijn bij de herinrichting ook de gordijnen en het tapijt van de zaal vernieuwd . Ook wordt het gebied in de directe omgeving van de Trêveszaal grondig gemoderniseerd . Meubilering De vergadertafel is gemaakt van mahoniehout en heeft aan de rand een zwartleren schrijfblad . De tafel biedt plaats aan 24 personen . Elke zitplaats heeft een eigen microfoon en luidspreker , een pennenvakje , memoblaadjes en een display , waarmee een beperkt aantal standaardberichten kunnen worden uitgewisseld met de intendanten . Deze faciliteiten zijn verwerkt in een bedieningspaneel in een schuin opstaande rand van verbronsd messing . Met de ovalen vorm van de tafel is een balans gezocht tussen de beperkte ruimte van de zaal en een optimaal zicht op de andere personen aan de tafel . De tafel biedt ook de mogelijkheid monitoren te plaatsen voor visuele presentaties . De technische infrastructuur van de diverse faciliteiten bevindt zich in een aparte ruimte , waardoor technische problemen verholpen kunnen worden zonder de vergadering te storen . De vergadertafel is demontabel en kan binnen twee uur worden opgebouwd of afgebroken als de Trêveszaal voor andere doeleinden wordt gebruikt . De erkertafel , de werktafel voor de ( plaatsvervangend ) hoofddirecteur van de RVD en een katheder voor het houden van toespraken zijn in dezelfde stijl als de vergadertafel ontworpen . Verlichting De kristallen kroonluchters , geïnspireerd op kroonluchters uit de periode van Lodewijk XIV , zijn speciaal voor de Trêveszaal door Merkx + Girod ontworpen en in de Verenigde Staten vervaardigd . In de kroonluchters zijn spots verwerkt voor de verlichting van de individuele werkplekken aan de vergadertafel . Aan de wanden zijn unieke mondgeblazen wandlampen van zwart glas aangebracht , die zijn gemaakt door Bernard Heesen uit Acquoy ( Zuid-Holland ) . De grote , deels in de vergadertafel verzonken bloemenvazen , zijn door dezelfde glasblazer vervaardigd . Stoffering De grijs-groene gordijnen met gouden opdruk sluiten door hun kleurstelling en motief aan bij de historische details van de Trêveszaal . Ook zijn er voiles aangebracht tegen het felle tegenlicht van de ramen aan de zijde van de hofvijver . Het grijs-groene tapijt van wol en zijde is vervaardigd in Duitsland . Aanleiding De noodzaak voor de herinrichting werd ingegeven door gebrekkige voorzieningen zoals de verlichting , de verstaanbaarheid in de zaal en het comfort van de meubels . Door de lange rechte vorm van de oude vergadertafel en de hoge schemerlampen op de tafel werd het zicht van de bewindspersonen tijdens de vergaderingen van de ministerraad en de verschillende onderraden belemmerd . De hoge rechte stoelen - met hun traditionele vorm goed passend in de Trêveszaal - leenden zich eigenlijk niet voor langere vergaderingen . Ook de verlichting zorgde voor problemen vanwege onder meer het felle tegenlicht vanaf de raamzijde van de hofvijver . Omgeving Trêveszaal Naast de inrichting van de Trêveszaal is ook de directe omgeving van de zaal gemoderniseerd . Zo worden er een spreekkamer en enige internetwerkplekken voor de bewindspersonen gecreëerd , en zijn de garderobe , de telefooncellen en de sanitaire voorzieningen aangepast . Dit deel van de vernieuwingen zal eind maart worden opgeleverd . In totaal is met de vernieuwingen een bedrag van ruim een miljoen euro gemoeid . De laatste keer dat de zaal ingrijpend werd vernieuwd was in 1977 .

WR-P-E-F-0000001495.dcoi
AAN DE KONINGIN Het rapport van het Nederlands Instituut voor Oorlogsdocumentatie over Srebrenica , dat op 10 april j.l. is verschenen , geeft een uitvoerige beschrijving van achtergronden en gevolgen en bevat analyses van de val van de enclave Srebrenica in juli 1995 . De ernst van de bevindingen van het NIOD die betrekking hebben op een periode waarin opeenvolgende kabinetten verantwoordelijkheid hebben gedragen , mag naar mijn mening niet zonder politieke consequenties blijven . Ik heb derhalve na zorgvuldige afweging besloten mijn ontslag aan te bieden . De overige ministers en de staatssecretarissen hebben daarop besloten eveneens hun ontslag aan te bieden . Hierbij geldt voor de minister van Defensie als aanvullende overweging de conclusie van het NIOD inzake de tekortschietende informatievoorziening . Op grond van het bovenstaande bied ik u het ontslag aan van alle ministers en staatssecretarissen .

WR-P-E-F-0000001496.dcoi
De Rijksvoorlichtingsdienst deelt mee : De minister-president is voornemens om na zijn bezoek aan Hare Majesteit de Koningin vandaag rond 17.00 uur een korte verklaring af te leggen in de Tweede Kamer der Staten-Generaal .

WR-P-E-F-0000001497.dcoi
Verklaring van Minister-President Kok over de ontslagaanvrage van het kabinet , Tweede Kamer dinsdag 16 april 2002 ( 17.10 uur ) Mevrouw de Voorzitter , Zojuist heb ik aan Hare Majesteit de Koningin het ontslag aangeboden van het voltallige kabinet . De Koningin heeft de ontslagaanvraag in overweging genomen en gelet op de korte tijdspanne tot aan de verkiezingen de ministers en staatssecretarissen verzocht al datgene te blijven doen , wat zij in het belang van het Koninkrijk noodzakelijk achten . Dit betekent dat het kabinet demissionair verder gaat . Aanleiding voor de ontslagaanvraag is het rapport van het Nederlands Instituut voor Oorlogsdocumentatie over Srebrenica , dat op verzoek van de regering is vervaardigd . Afgelopen vrijdag heeft het kabinet daar indringend over gesproken . Dat overleg is vandaag voortgezet . Het kabinet onderschrijft de hoofdlijnen van het NIOD-rapport . De afgelopen dagen heb ik het rapport en de daaraan te verbinden conclusies verder op mij laten inwerken . Ik ben tot de slotsom gekomen dat de ernst van de bevindingen van het NIOD , bevindingen die betrekking hebben op een periode waarin opeenvolgende kabinetten van uiteenlopende samenstelling verantwoordelijkheid hebben gedragen , niet zonder politieke consequenties mogen blijven . Derhalve heb ik na zorgvuldige afwegingen besloten mijn ontslag aan te bieden . De overige ministers en de staatssecretarissen hebben daarop besloten eveneens hun ontslag aan te bieden . Hierbij geldt voor de minister van Defensie als aanvullende overweging de conclusie van het NIOD inzake de tekortschietende informatievoorziening . Het NIOD-rapport is volstrekt duidelijk over de vraag wie verantwoordelijk moet worden gesteld voor de val van Srebrenica en de daarop volgende massamoord : de schuld daarvoor ligt bij de Bosnische Serviërs , in het bijzonder bij generaal Mladic . Mladic is een oorlogsmisdadiger . Hij en andere verantwoordelijken mogen niet ontkomen aan berechting voor het Joegoslavië-tribunaal hier in Den Haag . De internationale gemeenschap is tekortgeschoten in het bieden van voldoende bescherming aan de mensen in de zogenaamde safe areas . Daarmee is ook de Nederlandse regering als lid van die internationale gemeenschap tekortgeschoten . De consequenties die thans worden getrokken zijn níet verbonden aan één specifieke gebeurtenis of één specifiek moment , maar vloeien voort uit de opeenstapeling van tekortkomingen gedurende verschillende kabinetsperiodes . Met dit besluit wordt integraal verantwoordelijkheid genomen voor het gevoerde beleid gedurende een reeks van jaren . Daarin zijn vier fases te onderscheiden : De eerste fase betreft de periode voorafgaand aan het besluit tot uitzending dat in 1993 werd genomen . Terugkijkend kan ik niet heen om de vaststelling dat veel van het latere onvermogen kan worden herleid tot onvolkomenheden in de beginfase , zoals het NIOD-rapport ook beschrijft . In 1993 is met een politiek van goede bedoelingen , die in parlement en samenleving destijds zeer breed werd gedragen , een constellatie gecreëerd die niet bleek te werken . De tweede fase heeft betrekking op de periode 1994 - 1995 . De vele inspanningen van het toenmalige kabinet in internationaal verband ten spijt , bleek het destijds niet mogelijk om verbetering in die situatie te bewerkstelligen , met name vanwege de strategie van de Bosnische Serviërs en vanwege het onvermogen van de internationale gemeenschap om tot een krachtiger aanpak te komen . De derde fase betreft de dramatische julidagen in 1995 met de val van de enclave en de daarop volgende massamoord . De internationale gemeenschap , waar Nederland op dit punt een bijzondere rol in speelde , bleek niet bij machte de val van de enclave en de genocide door de Bosnische Serviërs die daarop volgde te voorkomen . In de vierde fase hebben zich duidelijke gebreken voorgedaan in de gebeurtenissen die volgden , met name in de tekortschietende informatievoorziening bij het ministerie van Defensie . Mevrouw de Voorzitter , Nederland neemt nadrukkelijk níet de schuld op zich voor de gruwelijke moord op duizenden Bosnische moslims in 1995 . Wél wordt op deze wijze de politieke medeverantwoordelijkheid van Nederland voor de situatie waarin dit kon gebeuren zichtbaar gemaakt . " De internationale gemeenschap " is anoniem en kan niet op een zichtbare manier verantwoordelijkheid nemen tegenover de slachtoffers en nabestaanden van Srebrenica . Ik kan - en doe - dat wél . Ik wil ook op deze plaats nogmaals onderstrepen dat de militairen van Dutchbat - ik heb dat eerder gezegd - niet verantwoordelijk zijn voor wat daar is gebeurd . Zij hebben onder bijzonder moeilijke omstandigheden met grote inzet hun werk gedaan . Mevrouw de Voorzitter , Afgelopen week heb ik gezegd : ik sta voor wat ik heb gedaan . Ik kan iedereen recht in de ogen kijken . Ik heb steeds naar eer en geweten gehandeld . Die overtuiging hád ik en héb ik nog steeds . Tegelijk ben ik van mening dat het onvermijdelijk en nodig is dat politieke consequenties worden verbonden aan de opeenstapeling van internationale en nationale tekortkomingen . Het is het tegendeel van een makkelijk besluit , maar het is wel nodig . Het kabinet heeft zijn beslissing niet afhankelijk willen stellen van de uitkomst van een debat in de Kamer . Het gaat niet om de vraag of er wel of geen vertrouwen in het kabinet bestaat . Het gaat om de verantwoordelijkheid die wordt genomen nu het onderzoek op tafel ligt . De val van de enclave Srebrenica en de moordpartijen die daarop volgden vormen een dramatische gebeurtenis in de wereldgeschiedenis , in de geschiedenis van de Balkan en in onze nationale geschiedenis . In de allereerste plaats voor de vele slachtoffers en hun nabestaanden en het onbeschrijflijke leed dat zo velen heeft getroffen . De overlevenden gaan getekend door het leven . Hun trauma's en de pijn van het gemis van dierbaren zullen nog lang , heel lang , in alle scherpte voelbaar blijven . Het zijn zwarte bladzijden in een boek dat in zekere zin nooit dicht gaat . Mevrouw de Voorzitter , Ons land heeft het niet gemakkelijk gehad in het omgaan met de val van Srebrenica . De grondige reconstructie in het NIOD-rapport kan behulpzaam zijn in het verdere proces van verwerking . Dat geldt voor alle betrokkenen : In de allereerste plaats nabestaanden en slachtoffers , de internationale samenleving , de militairen van Dutchbat en hun omgeving , en ook voor regering , parlement en samenleving . Er zijn lessen geleerd over het omgaan met internationale vredesoperaties ; deze lessen worden sindsdien toegepast . Nederland wil actief blijven bijdragen aan handhaving en - waar nodigherstel van de internationale rechtsorde , ook door vredesmissies .

WR-P-E-F-0000001498.dcoi
De Rijksvoorlichtingsdienst deelt mee : De minister-president , de heer W. Kok , heeft hedenmiddag op paleis Huis ten Bosch aan Hare Majesteit de Koningin het ontslag aangeboden van alle ministers en staatssecretarissen .

WR-P-E-F-0000001499.dcoi
MINISTER-PRESIDENT KOK ONTVANGT SPAANSE MINISTER-PRESIDENT AZNAR Minister-president Aznar van Spanje komt dinsdag 4 juni naar Nederland voor een gesprek met Minister-president Kok . Minister Van Aartsen en staatssecretaris Benschop van het ministerie van Buitenlandse zaken nemen deel aan het gesprek . Minister-president Aznar komt in zijn hoedanigheid van voorzitter van de Europese Raad en maakt een rondreis langs de hoofdsteden van de lidstaten van de Europese Unie ter voorbereiding van de Eurotop van Sevilla op 21 en 22 juni 2002 .

WR-P-E-F-0000001500.dcoi
Het Kabinet der Koningin deelt mede : Hare Majesteit de Koningin heeft hedenavond op Paleis Huis ten Bosch de informateur , mr. J.P.H. Donner , ontvangen . De informateur heeft de Koningin ingelicht over de voortgang van zijn werkzaamheden .

